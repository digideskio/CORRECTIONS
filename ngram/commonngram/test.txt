


harzacaritam

praTama ucCvAsaH

namastuNgaSiraScumbicandracAmaracArave  .
trElokyanagarAramBamUlastamBAya SamBave  .. 1.1 ..

harakaRWagrahAnandamIlitAkzI namAmyumAm  .
kAlakUwavizasparSajAtamUrcCAgamAmiva  .. 1.2 ..

namaH sarvavide tasmE vyAsAya kaviveDase  .
cakre puRyaM sarasvatyA yo varzamiva BAratam  .. 1.3 ..

prAyaH kukavayo loke rAgADizWitadfzwayaH  .
kokilA iva jAyante vAcAlAH kAmakAriRaH  .. 1.4 ..

santiSvAna ivAsaMKyA jAtiBAjo gfhe-gfhe  .
utpAdakA na bahavaH kavayaH SaraBA iva  .. 1.5 ..

anyavarRaparAvfttyA banDacihnanigUhanEH  .
anAKyAtAH satAM maDye kaviScOro viBAvyate  .. 1.6 ..

SlezaprAyamudIcyezu pratIcyezvarTamAtrakam  .
utprekzA dAkziRAtyezu gOqezvakzaraqembaram  .. 1.7 ..
navor'To jAtiragrAmyA Slezo'klizwaH sPuwo rasaH  .
vikawAkzarabanDaSca kftsnamekatra duzkaram  .. 1.8 ..

kiM kavestasya kAvyena sarvavfttAntagAminI  .
kaTeva BAratI yasya na vyApnoti jagattrayam  .. 1.9 ..

ucCvAsAnte'pyaKinnAste yezAM vaktre sarasvatI  .
kaTamAKyAyikAkArA na te vandyaH kavISvarAH  .. 1.10 ..

kavInAmagaladdarpo nUnaM vAsavadattayA  .
Saktyeva pARquputrARAM gatayA karRagocaram  .. 1.11 ..

padabanDojjvalo hArI kftavarRakramasTitiH  .
BawwArahariScandrasya gadyabanDo nfpAyate  .. 1.12 ..

avinASinamagrAmyamakarotsAtavAhanaH  .
viSudDajAtiBiH koSaM ratnEriva suBAzitEH  .. 1.13 ..

kIrtiH pravarasenasya prayAtA kumudojjvalA  .
sAgarasya paraM pAraM kapisenEva setunA  .. 1.14 ..

sUtraDArakftAramBErnAwakErbahurBUmikEH  .
sapatAkEryaSo leBe BAso devakulEriva  .. 1.15 ..

nirgatAsu na vA kasya kAlidAsasya sUktizu  .
prItirmaDurasAndrAsu maYjarIzviva jAyate  .. 1.16 ..

samuddIpitakandarpA kftagOrIprasADanA  .
haralIleva no kasya vismayAya bfhatkaTA  .. 1.17 ..

AQyarAjakftotsAhErhfdayasTEH smftErapi  .
jihvAntaHkfzyamAReva na kavitve pravartate  .. 1.18 ..

taTApi nfpaterBaktvA BIto nirvahaRAkulaH  .
karomyAKyAyikAmBoDO jihvAplavanacApalam  .. 1.19 ..

suKapraboDalalitA suvarRaGawaMnojjvalEH  .
SabdErAkyAyikA BAti Sayyeva pratipAdakEH  .. 1.20 ..
jayati jvalatpratApajvalanaprAkArakftajagadrakzaH  .
sakalapraRayimanoraTasidDiSrIparvato harzaH  .. 1.21 ..

evamanuSrUyate--purA kila BagavAnsvalokamaDitizWanparamezWI vikAsini paJavizWare samupavizwaH sunAsIrapramuKErgIrvAREH parivfto brahnodyAH kaTAH kurvannanyASca niravadyA vidyAgozWIrBAvayankadAcidAsAYcakre .
taTAsInaM ca taM triBuvanapratIkzyaM manudakzacAkzuzapraBftayaH prajApatayaH sarve ca saptarzipuraHsarA maharzayaH sizevire .
kecidfcaH stuticaturAH samudacArayan .
kecidapacitiBAYji yajUMzyapaCan .
kecitpraSaMsAsAmAni sAmAni jaguH .
apare vivftakratukriyAtantrAnmantrAnvyAcacakzire .
vidyAvisaMvAdakftASca tatra tezAmanyonyasya vivAdAH prAduraBavan .
aTAtirozaRaH prakftyA mahAtapA muniratrestanayastArApaterBratA nAmnA durvAsA dvitIyena mandapAlanAmnA muninA saha kalahAyamAnaH sAmagAyankroDAnDo visvaramakarot .
sarvezu ca tezu SApaBayapratipannamOnezu munizvanyAlApalIlayA cAvaDIrayati kamalasamBave, BagavatI kumArI kiYcidunmuktabAlaBAve BUzitanavayOvane vayasi vartamAnA, gfhItacAmarapracaladBujalatA pitAmahamupavIjayantI, nirBartsanatAjanajAtarAgAByAmiva svaBAvAruRAByAM pAdapallavAByAM samudBAsamAnA, Sizyadvayeneva padakramamuKareRa nUpurayugalena vAcAlitacaraRayugalA, DarmanagaratoraRastamBaviBramaM biBrARA jaNGAdvitayam, salIlamutkalahaMsa kulakalAlApapralApini meKalAdAmni vinyastavAmahastakisalayA, vidvanmAnasanivAsalagnena guRakalApenevAMsAvalambinA brahnAsUtreRa pavitrIkftakAyA, BAsvanmaDyanAyakamanekamuktAnuyAtamapavargamArgamiva hAramudvahantI, vadanapravizwasarvavidyAlaktakaraseneva pAwalena sPuratA daSanacCadena virAjamAnA, saMkrAntakamalAsanakfzRAjinapratimAM maDuragItAkarRanAvatIrRaSaSihariMRAmiva kapolasTalIM daDAnA, tiryaksAvajYanunnamitakaBrUlatA, SrotramekaM visvaraSravaRakaluzitaM prakzAlayantIvA pANganirgatena locanASrujalapravAheRetaraSravaRena ca vikasitasitasinDu vAramaYjarIjuzA hasateva prakawitavidyAmadA, SrutipraRayiBiH praRavEriva karRAvataMsa kusumamaDukarakulErapAsyamAnA, sUkzmavimalena prajYApratAnenevAMSukenAcCAditaSarIrA, vANmayamiva nirmalaM dikzu daSanajyotsnAlokaM vikirantI devI sarasvatI SrutvA jahAsa .
dfzwvA ca tAM taTA hasantIM sa muniH "AH pApakAriRi, durgfhItavidyAlavAvalepadurvidagDe, mAmupahasasi' ityuktvA SiraHkampaSIryamARabanDaviSarArorunmizatpiNgalimno jawAkalApasya rocizA siYcanniva rozadahanadraveRa daSa diSaH, kftakAlasanniDAnAmivAnDakAritalalAwapawwAzwApadAmantakAntaH puramaRqanapatraBaNgamakarikAM BrukuwimAvaDnan, atilohitena cakzuzAmarzadevatAyE svaruDiropahAramiva prayacCan, nirdayadazwadaSanacCadaBayapalAyamAnAmiva vAcaM runDandantAMSucCalena, asAvasraMsinaH SApaSAsanapawwasyeva graTnangranTimanyaTA kfzRAjinasya, svedakamapratibimbitEH SApaSaNkASaraRAgatariva surAsuramuniBiH pratipannasarvAvayavaH, kopakampataralitANgulinA kareRa prasAdanalagnAmakzaramAlAmivAkzamAlAmAkzipya kAmaRqalavena vAriRA samupaspfSya SApajalaM jagrAha .
atrAntare svayamBuvo'ByASe samupavizwA devI mUrtimatI pIyUzaPenapawalapARquraM kalpadrumadukUlavalkalaM vasAnA, visatantumayenAMSukenonnatastanamaDyabadDagAtrikAgranTiH, tapobalanirjitatriBuvanajayapatAkABiriva tisfBirBasmapuRqrakarAjiBirvirAjitalalAwAjirA, skanDAvalambinA suDAPenaDavalena tapaHpraBAvakuRqalIkftena gaNgAsrItaseva yogapawwakena viracitavEkakzyakA, savyena brahnotpattipuRqarIkamukulamiva sPawikakamaRqaluM kareRa kalayantI, dakziRamakzamAlAkftaparikzepaM kambunirmitormikAdanturitaM tarjanataraNgitatarjanIkamutkzipantI karam, "AH pApa, kroDopahata, durAtman, ajYa, anAtman, ajYa, anAtmajYa, brahnabanDo, muniSewa, apasada, nirAkfta, kaTamAtmasKalitavilakzaH surAsuramunimanujavfndavandanIyAM triBuvanamAtaraM BagavatIM sarasvatIM SaptumaBilazasi' ityaBidaDAnA, rozavimuktavetrAsanEroNkAramuKarita muKerutkzepa dolAyamAnajawABAraBaritadigBiH parikarabanDaBramita kfzRAjinAwopacCAyASyAmAyamAnadivasEramarzaniHSvAsadolApreNKolitabrahnalokEH somarasamiva svedavisaravyAjena sravadBiragnihotrapavitraBasmasmeralalAwEH kuSatantucAmaracIracIvariBirAzAQiBiH praharaRIkftakamaRqalumaRqalErmUrtEScaturBirvedEH saha bfsImapahAya sAvitrI samuttasTO .
tato "marzaya Bagavan, aBUmirezA SApasya' ityanunATyamAno'pi vibuDEH, "upADyAya .
sKalitamekaM kzamasva' iti badDAYjalipuwEH prasAdyamAno'pi svaSizyEH, "putra, mA kfTAstapasaH pratyUham' iti nivAryamARo'pyatriRA, rozAveSavivaSo durvAsAH "durvinIte! vyapanayAmi te vidyajanitAmunnatimimAm, aDastAdgacCa martyalokam' ityuktvA tacCA podakaM visasarja .
pratiSApadAnodyatAM sAvitrIm "saKi, saMhara rozam, asaMskftamatayo'pi jAtyEva dvijanmAno mAnanIyAH' ityaBidaDAnA sarasvatyeva nyavArayat .
aTa tAM taTA SaptAM sarasvatIM dfzwvA pitAmaho BagavAnkamalotpattilagnamfRAlasUtrAmiva DvalayajYopavItinIM tanumudrahan, udgacCadacCANgulIyamarakatamayUKalatAkalApena triBuvanopaplavapraSamakuSApIqaDAriReva dakziRena kareRa nivArya SApakalakalam, ativimaladIrGErBAvikftayugAramBasUtrapAtamiva dikzu pAtayan daSanakiraREH sarasvatIprasTAnamaNgalapawaheneva pUrayannASAH, svareRa suDIramuvAca--"brahnan, na Kalu sADusevito'yaM pantA .
yenAsi pravfttaH .
nihantyeza pararatAt .
uddAmaprasftendriyASvasamutTApitaM hi rajaH kaluzayati dfzwimanakzajitAm .
kiyaddUraM vA cakzurIkzate .
viSudDayA hi DiyA paSyanti kftabudDayaH sarvAnarTAnasataH sato vA .
nisargaviroDinI ceyaM payaHpAvakayoriva DarmakroDayorekatra vfttiH .
AlokamapahAya kaTaM tamasi nimajjasi! kzamA hi mUlaM sarvatapasAs.
paradozadarSanadakzA dfzwiriva kupitA budDirna te AtmarAgadozaM paSyati .
kva mahApoBAravEvaDikatA, kva puroBAgitvam? atirozaRaScakzuzmAnanDa eva janaH .
nahiM kopakaluzitA vimfSati matiH kartavyamakartavyaM vA .
kupitasya praTamamanDakArIBavati vidyA, tato BrukuwiH .
AdAvindriyARi rAgaH samAskandati, caramaM cakzuH .
AramBe tapo galati, paScAtsvedasalilam .
pUrmayasaH sPurati, anantaramaDaraH .
kaTaM lokavinASAya te vizapAdapasyeva jawAvalkalAni jAtAni .
anucitA Kalvasya munivezasya hArayazwiriva vfttamuktA cittavfttiH .
SElUza iva vfTA vahasi kftrimamupaSamaSUnyena cetasA tApasAkalpam .
alpamapi na te paSyAmi kuSalajAtam .
anenAtilaGimnAdyApyuparyeva plavase jYAnodanvataH .
na KalvenahamUkA eqA jaqA vA sarvaM ete maharzayaH .
rozadozanizadye svahfdaye nigrAhye kimarTamasi nigfhItavAnanAgasAM sarasvatIm .
etAni tAnyAtmapramAdasKalitavElakzyARi, yEryApyatAM yAtyavidagDo janaH' ityuktvA punarAha-- "vatse sarasvati, vizAdaM mA gAH .
ezA tvAmanuyAsyati sAvitrI .
vinodayizyati cAsmadvirahaduHKitAm .
AtmajamuKakamalAvalokanAvaDiSca te SApo'yaM Bavizyati' iti .
etAvadaBiDAye visarjitasurAsuramunimanujamaRqalaH sasaMBramopagatanArataskanDavinyasyahastaH samucitAhnikakaraRAyodatizWat .
sarasvatyapi SaptA kiYcidaDomuKI DavalakfzRaSArA kfzRAjinaleKAmiva dfzwimurasi pAtayantI suraBiniH- SvAsaparimalalagnErmUrtEH SApAkzareriva zawcaraRacakrErAkfzyamARA SApaSokaSiTilitahastADomuKIBUtenopadivyamAnamartyalokAvatataraRamArgevanaKamayUKajAlakena nUpuravyAhArAhUtErBavanakalahaMsakulErbrahnalokanivAsihfdayErivAnugamyamAnA samaM sAvitryA gfhamagAt .
atrAntare sarasvatyavataraRavArtAmiva kaTayituM maDyamaM lokamavatatArAMSumAlI .
krameRa ca mandAyamAne mukulitavisinIvisaravyasanavizaRRasarasi vAsare, maDumadamuditakAminIkopakuwilakawAkzakzipyamARa iva kzepIyaH kzitiDaraSiKaramavatarati taruRatarakapilapanalohite lokEkacakzuzi Bagavati, prasnutamuKamAheyIyUTakzaratkzIraDArADavalitezvAsannacandrodayodadAmakzIrodalaharIkzAlitezviva divyASramopaSalyezu, aparAhRapracAracalite cAmariRi crAmIkaratawatAqanaraRitaradane radati surasravantIroDAMsi svEramErAvate, prasftAnekavidyADarABisArikAsahasracaraRAlaktakarasAnulipta iva prakawayati ca tArApaTe pAwalatAm, tArApaTapraSTitasidDadattadinkarAstamayArGyavirjite raYjitakakuBi, kusumBaBAsi sravati pinAkiprarRAtamuditasaMDyAsvedasalila iva raktacandanadreve, vandArumunivfndArakavfndabaDyamAnasaMDyAYjalivane, brahnotpattikamalasevAgatasakalakamalAkara iva rAjati brahyaloke samuccAritatftIyasavanabrahnaRi brahnaRi, jvalitavEtAnajvalanajvAlAjawAlAjirezvArabDaDarmasADanaSibiranIrAjanezviva saptarzimandirezu, aGamarzaRamuzitakilbizavizagadollAGalaGuzu yatizu saMDyopAsanAsInatapasvipaNktipUtapuline plavamAnanalinayoniyAnahaMsahAsadanturitormiRi mandAkinIjale, jaladevatAtapatre patraraTakulakalatrAntaHpurasODe nijamaDumaDurAmodini kftamaDupamudi mumudizamARe kumudavane, divasAvasAnatAmyattAmarasamaDuramaDusapItiprIte suzupsati mfdumfRAlakARqakaRqUyanakuRqalitakanDare DutapatrarAjivIjitarAjIvasarasi rAjahaMsayUTe, tawalatAkusumaDUliDUsaritasariti sidDapurapuranDriDammillamallikAganDagrAhiRi sAyantane tanIyasi niSAniSvAsaniBe naBasvati, saMkocodaYcaduccakesarakowisaMkawakuSeSayakoSakowarakuwISAyini zawcaraRacakre, nftyodDUtaDUrjawijawAwavIkuwajakuQmalanikaraniBe naBastalaM stabakayati tArAgaRe, saMDyAnubanvatAmre pariRamattAlaPalatvaktvizi kAlameGamedure, medinIM mIlayati navavayasi tamasi taruRataratimirapawalapAwanapawIyasi sa,munmizati yAminIkAminIkarRapUracampakakalikAkadambake pradIpaprakare, pratanutuhinakiraRakiraRalAvaRyAlokapARqunyASyAnanIlanIramuktakAlindIkulabAlapulinAyamAne SAtakratave kraSayati timiramASAmuKe, samuci mecakitavikacitakuvalayasarasi SaSaDarakaranikarakacagrahAvile viloyamAne mAninImanasIva sarvarISabdacikuracaye cAzapakzatvizi tamasi, udite BagavatyudayagiriSiKarakawakakuharahariKaranaKaranivahahetini hatanijahariRagalitaraDiraniyAnicitamiva lohitaM vapurudayarAgaDaramaDaramiva viBAvarIvaDvA DArayati SvetaBAnO, acalacyutacandrakAntajalaDArADOta iva Dvaste DvAnte, golokagalitadugDavisaravAhini dantamayakaramuKamahApraRAla ivApUrayituM prakfte payoDimindumaRqale, spazwe pradosamaye sAvitrI SUnyahfdayAmiva kimapi DyAyantIM sAsrAM sarasvatImavAdIt--"saKi, triBuvanopadeSadAnadakzAyAstava puro jihvA jihreti me jalapantI .
jAnAsyeva yAdfSyo visaMsTulA guRavatyapi jane durjanavannirdAkziRyAH kzaRaBaNginyo duratikramaRIyA na ramaRIyA dEvasya vAmA vfttayaH .
nizkAraRA ca nikArakaRikApi kaluzayati manasvinozapi mAnasamasadfSajanAdApatantI .
anavaratanayanajalasicyamAnaSca taruriva vipallavo'pi sahasraDA prarohati .
atisukumAraM ca janaM saMtApaparamARavo mAlatIkusumamiva mlAnimAnayanti .
mahatAM copari tipatannaRurapi sfRiriva kariRAM kleSaH kadarTanAyAlam .
sahajasnehapASagranTibanDanASca bAnDavaBUtA dustayajA janmaBUmayaH .
dArayati dAruRaH krakacpAta iva hfdayaM saMstutajanavirahaH, sA nArhasyevaM Bavitum .
aBUmiH Kalvasi duHKakzveqANkuraprasavAnAm .
api ca purAkfte karmaRi balavati SuBe'SuBe vA Palakfti tizWatyaDizWAtari prarAkfte karmaRi balavati SuBe'SuBe vA Palakfti tizWatyaDizWAtari prazWe pfzWataSca ko'vasaro viduzi SucAm .
idaM ca te triBuvanamaNgalEkakamalamamaNgalaBUtAH kaTamiva muKamapavitrayantyaSrubindavaH .
tadalam .
aDunA kaTaya katamaM Buvo BAgamalaNkartumicCisi .
sakminnavatitIrzati te puRyaBAji pradeSa hfdayam .
kAni vA tIrTAnyanugrahItumaBilazasi .
kezu vA Danyezu tapovanaDAmasu tapastantI raTAtumicCasi .
sajjo'yamupacaraRacaturaH sahapAMSukrIqAparicayapeSalaH preyAnsaKIjanaH kzititalAvataraRAya .
ananyaSaraRA cEdyEva praBfti pratipadyasva manasA vAcA kriyayA ca sarvavidyAviDAtAra dAtAraM ca SvaHSreyasasya caraRarajaHpavitritatridaSAsuraM suDAsUtikalikAkalpitakarRavataMsaM devadevaM triBuvanaguruM tryambakam .
alpIyasEva kAlena sa te SApaSokaviratiM vitarizyita' iti .
evamuktA muktamuktAPalaDavalalocanajalalavA sarasvatI pratyavAdIt--"priyasaKi, tvayA saha vicarantyA na me kAYcidapi pIRAmutpAdayizyati brahnalokavirahaH SApaSoko vA .
kevalaM kamlasanasevAsuKamArdrayati me hfdayam .
api ca tvameva vetsi me Buvi DarmaDAmAni samADisADAnAni yogayogyAni ca sTAnAni sTAtum' ityevamaBiDAya virarAma .
raRaraRakopanItaprajAgarA cAnimIlitalocanEva tA niSAmanayat .
anyedyurudite Bagavati triBuvanaSeKare KaRaKaRAyamAnasKalatKalInakzatanijaturagamuKakziptena kzatajeneva pAwalitavapuzyudayAcalacUqAmaRO jaratkfkavAkucUqAruRAruRapuraHsare virocate nAtidUravartI vivicya pitAmahavimAna haMsakulapAlaH paryawannaparavaktramuccEragAyat-- "taralayasi dfSaM kimutsukAmakaluzamAnasavAsalAlite .
avatara kalahaMsi vApikAM punarapi yAsyasi paNkajAlayam' ..
tacCrutvA sarasvatI punaracintayat-"ahamivAnena paryanuyuktA .
Bavatu .
mAnayAmi munervacanam' ityuktvotTAya kftamahItalAvataraRasaMkalpA parityajya viyogaviklavaM svaparijanaM jYAtivargamavigaRayyAvagaRA triH pradakziRIkftya caturmuKaM kaTamapyanunayanivartitAnuyAyivrativrAtA brahnalokataH sAvitrIdvitIyA nirjagAma .
tataH krameRa DruvapravfttAM DarmaDenumivADoDAvamAnaDavalapayoDarAm, udDuraDvanim, anDakamaTanamOlimAlatImAlikAm, AlIyamAnabAlaKilyarudDaroDasam, arunDatIDOtatAravatvacaM tvaNgattuNgataraNgatarattaralataratAratArakAm, tApasavitIrRataralatilodakapulakitapulinAmAplavanapUtapitAmahapAtitapitfpiRqapARquritapArAm, paryantasuptasaptarzikuSaSayanasUcitasUryagrahasUtakopavAsAm, AcamanaSuciSacIpatimucyamAnArcanakusumanikaraSArAm, SivapurapatitanirmAlyamandaradAmakAm, anAdaradAritamandaradarIdfzadam, anekanAkanAyakanikAyakAminokucakalaSavilulitavigrahAm, grAhagrAvagrAmasKalanamuKaritasrotasam, suzumRAsrutaSaSisuDASIkarastabakatArakitatIrAm, DizaRAgnikAryaDUmaDUsaritasEkatAm, sidDaviracitavAlukAliNgalaNGanatrAsavidrutavidyADarAm, nirmokamuktimiva gaganoragasya, lIlAlalAwikAmivatrivizwapaviwasya, vikrayavITImiva puRyapaRyasya, dattArgalAmiMva narakanagaradvArasya, aMSukozRIzapawwikAmiva sumerunfpasya, dugUlakadalikAmiva kElAsakuYjarasya, padDatimivApavargasya, nemimiva kftayugasya saptasAgrAjamahizIM mandAkinImanusarantI martyalokamavatatAra .
apaSyaccAmbaratalasTitEva hAramiva varuRasya, amftanirJaramiva candrAcalasya, SaSimaRinizyandamiva vinDyasya, karpUradrumadravapravAhamiva daRqakAraRyasya, lAvaRyarasaprasravaRamiva diSAm, sPAwikaSilApawwaSayanamivAmbaraSriyAH svacCaSiSirasurasavAripURaM BagavataH pitAmahasyApatyaM hiraRyavAhanAmAnaM mahAnadam, yaM janAH SoRa iti kaTayanti .
dfzwvAca taM rAmaRIyakahftadayA tasyEva tIre vAsamaracayat .
uvAca ca sAvitrI--"saKi, maDuramayUravirutayaH kusumapAMSupawalasikatilatarutalAH parimalamattamaDupaveRIvIRAraRitaramaRIyA ramayanti mAM mandIkftamandAkinIdyuterasya mahAnadasyopakaRWaBUmayaH .
pakzapAti ca hfdayamatrEva sTAtuM me' iti .
aBinanditavacanA ca taTeti tayA tasya paScime tIre samavAtarat .
ekasmiMSca SucO SilAtalasanATe tawalatAmaRqape gfhabudDiM babanDa .
viSrAntA ca nAticirAdutTAya sAvitryA sArDaMmuccitArcanakusumA sasnO .
pulinapfzWapratizWitaSivaliNgA ca BaktyA paramayA parabrahnapuraHsarAM samyaNmudrAbanDavihitaparikarAM DruvAgItigarBAmavanipavanavanagaganadahanatapanatuhinakiraRayajamAnamayIrmUrtirazwAvapi DyAyantI suciramazwapuzpikAmadAt .
ayatnopanatena PalamUlenAmftarasamamapyatiSiSayizamARena ca svAdimnA SiSireRa SoRavAriRA SarIsTitimakarot .
ativAhitadivasA ca tasmiMllatAmaRqapaSilAtale kalpitapallavaSayanA suzvApa .
anyedyurapyanenEva krameRa naktandinamatyavAhayat .
evamatikrAmatsu divasezu gacCati ca kAle yAmamAtrodgate ca ravAvuttarasyAM kakuBi pratiSabdapUritavanagahvaraM gamBIratArataraM turaNgahezitahlAdamaSfRot .
upajAtakutUhalA ca nirgatya latAmaRqapAdvilokayantI vikacaketakIgarBapatrapARquraM rajaHsaNGAtaM nAtidavIyasi saMmuKamapitantamapaSyat .
krameRa ca sAmIpyopajAyamAnABivyakti tasminmahati SaParodaraDUsare rajasi payasIva makaracakraM plavamAnaM puraH praDAvamAnena, pralambakuwilakacapallavaGawitalalAwajajUwakena, DavaladantapatrikAdyutihasitakapolaBittinA, pinadDakfzRAgurupaNkakalkacCuraRakfzRaSabalakazAyakaYcukena, uttarIyakftaSirovezwanena, vAmaprakozWanivizwaspazwahAwakakawakena, dviguRapawwapawwikAgAQagranTigraTitAsiDenunA, anavaratavyAyAmakftakarkaSaSarIre, vAtahaMriRayUTeneva muhurmuhuH KamuqqIyamAnena, laNGitasamavizamAvawaviwapena, koRaDAriRA, kfpARapARinA, sevAgfhItaviviDavanakusumaPalamUlaparRena, "cala cala, yAhi yAhi, apasarpApasarpa, puraH prayacCa panTAnam' ityanavaratakftakalakalena yuvaprAyeRa, sahasramAtreRa padAtijanena sanATamaSvavfndaM sadadarSa .
maDye ca tasya sArDacandreRa muktAPalajAlamAlinA viviDaratnaKaRqaKacitena SaNKakzIraPenapARqureRa kzIrodeneva svayaM lakzmIM dAtumAgatena gaganagatenAtapatreRa kftacCAyam, acCAcCenABaraRadyutInAM nivahena diSAmiva darSanAnurAgalagnena cakravAlenAnugamyamAnam, AnitambavilambinyA mAlatISeKarasrajA sakalaBuvanavijayArjitayA rUpapatAkayeva virAjamAnam, utsarpiBiH SiKaRqaKaRqikApaJarAgamaReraruREraMSujAlEradfSyamAnavanadevatAviDftErbAlapallavEriva pramfjyamAnamArgareRuparuzavapuzam, bakulakuqmalamaRqalImuRqamAlAmaRqanamanohareRa kuwilakuntalastabakamAlinA mOlinA mIlitAtapaM pibantamiva divasam, paSupatijawAmukuwamfgANkadvitIyaSakalaGawitasyeva sahajalakzmIsamAliNgitasya lalAwapawwasya manaHSilApaNkapiNgalena lAvaRyena limpantamivAntarikzam, aBinavayOvanAramBAvazwamBapragalBadfzwipAtatfRIkftatriBuvanasya cakzuzaH praTimnA vikacakumudakuvalayakamalasaraHsahasrasaCAditadaSadiSaM Saradamiva pravartayantam, AyatanayananadIsImAntasetubanDena lalAwatawaSaSimaRiSilAtalagalitena Antisalilasrotaseva drAGIyasA nAsAvaMSena SoBamAnam, atisuraBisahakArakarpUrakakkolalavaNgapArijAtakaparimalapucA mattamaDukarakulakolAhalamu KareRa muKena sanandanavanaM vasantamivAvatArayantam, AsannasuhftparihAsaBAvanottAnitamuKamugDahasitErdaSanajyotsnAsnapitadiNmuKEH punaHpunarnaBasi saMcAriRaM candrAlokamiva kalpayantam, kadambamukulasTalamuktAPalayugalamaDyADyAsitamarakatasya trikazwakakarRABaraRasya preNKataH praBayA samutsarpantyA kftasakusumaharitakundapallavakarRAvataMsamivopalakzyamARam, AmoditamfgamadapaNkaliKitapatraBaNgaBAsvaram, BujayugalamuddAmamakarAkrAntaSiKaramiva makaraketuketoH daRqadvayaM daDAnam, DavalabrahnasUtrasImantitaM sAgaramaTanasAmarzagaNgAsrotaHsaMdAnitamiva mandaraM dehamudvahantam, karpUrakzodamuzwicCuraRapAMSuleneva kAntoccakucacakravAkayugalavipulapulinenoraHsTalena sTUlaBujAyAmapuYjitam, puro vistArayantamiva dikcakram, purastAdIzadaDonABinihitakakoRakamanIyena pfzWataH kakzyADikakziptapallavenoBayataHsaMvalanaprakawitorutriBAgena hArItaharitA nibiqanipIqitenADaravAsasA viBajyamAnatanutaramaDyaBAgam, anavarataSramopacitamAMsakaWinavikawamaka ramuKasaMlagnajAnuByAmativiSAlavakzaHsTalopalavedikottamBanaSilAstamBAByAM cArucandanasTAsakasTUlatarakAntiByAmurudaRqAByAmupahasantamivErAvatakarAyAmam, atiBaritoruBAravahanaKedeneva tanuhasantamivErAvatakarAyAmam, atiBaritoruBAravahanaKedeneva tanutarajaNGAkARqam, kalpapAdapapallavadvayasyeva pAwalasyoBayapArSvAvalambinaH pAdadvayasya dolAyamAnErnaKamayUKEraSvamaRqanacAmaramAlAmiva racayantam, aBimuKamuccErudaYcadBiraticiramupariviSrAmyadBiriva valitavikawaM patadBiH KurEH KaRqitaBuvi pratikzaRadaSanavimuktaKaRaKaRAyitaKaraKalIne dIrGaGrARalInalAlike lalAwalulitacArucAmIkaracakrame SiYjAnaSAtakOmBAyAnaSoBini manoraMhasi golANgUlakapolakAlakAyalomni nIlasinDuvAravarRe vAjini mahati samArUQam, uBayataH paryARapawwaSlizwahastAByAmAsannaparicArakAByAM doDUyamAnaDavalacAmarikAyugalam, agrataH paWato vandinaH suBAzitamutkaRwakitakapolaPalakena lagnakarRotpalakesarapakzmaSakaleneva muKaSaSinA bAvayantam .
anaNgayugAvatAramiva darSayantam, candramayImiva sfzwimutpAdayantam, vilAsaprAyamiva jIvalokaM janayantam, anurAgamayamiva sargAntamAracayantam, SfNgAramayamiva divasamApAdayantam, rAgarAjyamiva pravartayantam, AkarzaRAYjanamiva cakzuzoH, vaSIkaraRamantramiva manasaH, svasTAveSacUrRamivendriyARAm, asaMtozamiva kOtukasya, sidDayogamiva sOBAgyasya, punarjanmadivasamiva manmaTasya, rasAyanamiva yOvanasya, ekArAjyamiva rAmaRIyakasya, kIrtistamBamiva rUpasya, mUlakoSamiva lAvaRyasya, puRyakarmapariRAmamiva saMsArasya, praTamANkuramiva kAntilatAyAH, sargAByAsaPalamiva prajApateH, pratApamiva viBramasya, yaSaHpravAhamiva vEdagDayasya, azwAdaSavarzadeSIyaM yuvAnamadrAkzIt .
pArSva ca tasya dvitIyamaparasaMSlizwaturaNgam, prAMSumuttaptatapanIyastamBAkAram, pariRatavayasamapi vyAyAmakaWinakAyam, nIcanaKaSmaSrukeSam, SuktiKalatirm, izattundilam, romaSoraHsTalam, anulvaRodAravezatayA jarAmapi vinayamiva Sikzayantam, guRAnapi garimARamivAnayantam, mahAnuBAvatAmapi SizyatAmivAnayantam, AcArasyApyAcAryamiva kurvARam, valakzavArabARaDAriRam, DOtadukUlapawwikAparivezwitamOliM puruzam .
aTa sa yuvA puroyAyinAM yaTAdarSanaM pratinivftyAtivismitamanasAM kaTayatAM padAtInAM sakASAdupalaBya divyAkfti tatkanyAyugalamupajAtakutUhalaH pratUrRaturago didfkzustaM latAmaRqapoddeSamAjagAma .
dUrAdeva ca turagAdavatatAra .
nivAritaparijanaSca tena dvitIyena sADunA sahacaraRAByAmeva savinayamupasasarpa .
kftopasaMgrahaRO tO sAvitrI samaM sarasvatyA kisalayAsanadAnAdinA sakusumaPalArGyAvasAnena vanavAsocitenAtiTyena yaTAkramamupajagrAha .
AsInayASca tayorAsIna nAticiramiva sTitvA taM dvitIyaM pravayasamuddiSyAvAdIt--"Arya, sahajalajjADanasya pramadAjanasya praTamABiBAzaRamaSAlInatA, viSezato vanamfgImugDasya kulakumArIjanasya .
kevalamiyamAlokanakftArTAya cakzuze spfhayantI prerayatyudantaSravaRakutUhalinI SrotravfttiH .
praTamadarSane copAyanamivopanayati sajjanaH praRayam .
apragalBamapi janaM praBavatA praSrayeRArpitaM mano maDviva vAcAlayati .
ayatnenEvAtinamre sADO DanuzIva guRaH parAM kowimAropayati visramBaH .
janayanti ca vismayamatiDIraDiyAmapyadfzwapUrvA dfSyamAnA jagati srazwuH sfzwyatiSayAH .
yatastriBuvanABiBAvi rUpamidamasya mahAnuBAvasya .
sOjanyaparatantrA ceyaM devAnAMpriyasyAtiBadratA kArayati kaTAM na tu yuvatijanasahotTA taralatA .
vatkaTayAgamanenApuRyaBAkkatamo vijfmBitavirahavyaTaH SUnyatAM nIto deSaH? kva vA gantavyam? ko vAyamapahftaharahuNkArAhaNkAro'para ivAnanyajo yuvA? kiMnAmno vA samfdDatapasaH piturayamamftavarzI kOstuBamaRiriva haterhfdayamAhlAdayati? kA cAsya triBuvananamasyA viBAtasaMDyeva mahatastejeso jananI? kAni vAsya puRya BAYji BajantyaBikyAmakzarARi? AryaparijYAne'pyayameva kramaH kOtukAnuroDino hfdayasya' ityuktavatyAM tasyAM prakawitaSrayo'sO prativyAjahAra--"Ayuzmati, satAM hi priyaMvadatA kulavidyA .
na kevalamAnanaM hfdayamapi ca te candramayamiva suDASIkaraSItalErAhlAdayati vacoBiH .
sOjanyajanmaBUmayo BUyasA SUBana sajjananirmARaSilpakalA iva BAvadfSyo dfSyante .
dUre tAvadanyonyasyABilapanamaBijAtEH saha dfSo'pi miSrIBUtA mahatIM BUmimAropayanti .
SrUyatAm--ayaM Kalu BUzaRaM BArgavavaMSasya Bagavato BUrBuvaHsvastritayatilakasya, adaBrapraBAvastamBitajamBAriBujastamBasya, surAsuramukuwamaRiSilASayanadurlalitapAdapaNkeruhasya, nijatejaHprasarapluzwapulomnaScyavanasya bahirvfttijIrvitaM daDIco nAma tanayaH .
janyanyasya jitajagato'nekapArTivasahasrAnuyAtasya SaryAtasya sutA rAjaputrI triBuvanakanyAratnaM sukanyA nAma .
tAM Kalu devImantarvatnIM viditvA vEjanane mAsi prasavAya pitA patyuH pArSvAtsvagfhamAnAyayata .
asUta ca sA tatra devI dIrGAyuzamenam .
avarDatAnehasA ca tatrEvAyamAnanditajYAtivargo bAlastArakarAja iva rAjIvalocano rAjagfhe .
BartfBavanamAgacCantyAmapi duhitari nAsecanakadarSanamimamamuYcanmAtAmaho manovinodanaM naptAram .
aSikzatAyaM tatrEva, sarpA vidyAH sakalASca kalAH .
kAlena copArUQayOvanamimamAlokyAhamivAsAvapyanuBavatu muKakamalAvalokanAnandamasyeti mAtAmahaH kaTaNkaTamapyenaM piturantikamaDunA vyasarjayet .
mAmapi tasyEva devasya sugfhItanAmnaH SaryAtasyAjYAkAriRaM vikukzinAmAnaM BftyaparamARumavaDArayatu BavatI .
pituH pAdamUlamAyAntaM mayA sABisAramakarotsvAmI .
tadDi naH kulakramAgataM rAjakulam .
uttamAnAM ca cirantanatA janayatyanujIvinyapi jane kiyanmAtramapi mandAkzam .
akzIRaH Kalu dAkziRyakoSo mahatAm .
etaSca gavyUtimAtramiva pAreSoRaM tasya BagavataScyavanasya svanAmnA nirmitavyapadeSaM cyAvanaM nAma cEtraraTakalpaM kAnanaM nivAsaH .
tadavaDireveyaM nO yAtrA .
yadi ca vo gfhItakzaRaM dAkziRyamanavahelaM vA hadayamasmAkamupari BUmirvA prasAdAnAmayaM janaH SravaRArhe vA, tato na vimAnanIyo'yaM naH praTamaH praRayaH kutUhalasya .
vayamapi SuSrUzavo vfttAntamAyuzmatyoH .
neyamAkftirdivyatAM vyaBicarati .
gotranAmanI tu SrotumaBilazati nO hfdayam .
tatkaTaya katamo vaMSaH spfhaRIyatAM janmanA gItaH .
kA ceyamatraBavatI BavatyAH samIpe samavAya iva viroDinAM padArTAnAm .
taTA hi, sannihitabAlAnDakArA BAsvanmUrtiSca, puRqarIkamuKI hariRalocanA ca, bAlAtapapraBADArA kumudahAsinI ca, kalahaMsasvanA samunnatapayoDarA ca, kamalakomalakarA himagiriSilApfTunitambA ca, karaBorurvilambitagamanA ca, amuktakumAraBAvA snigDatArakA ca' iti .
sA tvAvAdIt--"Arya, Srozyasi kAlena .
BUyaso divasAnatra sTAtumaBilazati nO hfdayam .
alpIyAMScAyamaDvA .
paricaya eva prakawIkarizyati .
AryeRa na vismaraRIyo'yamanuzaNgadfzwo janaH' itya BiDAya tUzRImaBUt .
dacIcastu navAmBoBaragaBIrAmBoDaraDvAnaniBayA BAratyA nartayanvanalatABavanaBAjo BujaNgaBujaH suDIramuvAca--"Arya, karizyati prasAdamAryArADyamAnA .
paSyAmastAvattAtam .
uttizWa .
zajAmaH' iti .
taTeti ca tenAByanujYAtaH SanakErutTAya kftanamaskftiruccacAla .
turagArUQaM ca taM prayAntaM sarasvatI suciramuttamBitapakzmaRA niScalatArakeRa liKiteneva cakzuzA vyalokayat .
uttIrya ca SoRama cireREva kAlena daDIcaH piturASramapadaM jagAma .
gata ca tasminsA tAmeva diSamAlokayantI suciramatizWat .
kfcCrAdiva ca saMjahAra dfSam .
aTa muhUrtamAtramiva sTitvA smftvA ca tAM tasya rUpasapadaM punaHpunarvyasma yatAsyA hfdayam .
BUyo'pi cakzurAkakANkza taddarSanam .
avaSeva kenApyanIyata tAmeva diSaM dfzwiH .
aprihatamapi manastenEva sADaMmagAtajAyata ca navapallava iva bAlavanalatAyAH kuto'pyasyA anurAgaScetasi .
tataH praBfti ca sAlasyeva SUnyeva sanidreva dikasamanayat .
aratamupayAti ca pratyakparyastamaRqale lANgalikAstabakatAmratvizi kamalinIkAmuke kaWorasAlasaSiraHSoRaSocizi sAvitre trayImaye tejasi, taruRataratamAlaSyAmale ca malinayati vyoma vyomavyApini timirasaMcaye, saMcaratsidDasundarInUpuraravAnusAriRi ca mandaM mandaM mandAkinIhaMsa iva samutsarpati SaSini gaganatalaM kftasaMDyApraRAmA niSAmuKa eva nipatya vimuktANgI pallavaSayane tasTO .
sAvitryapi kftvA yaTAkriyamARaM sAyantanaM kriyAkalApamucite SayanakAle kisalayaSayanamaBajata jAtanidrA ca suzvApa .
itarA tu muhurmuhuraNgavalanErvilulitakisalayaSayanatalA nimIlitanayanApi nAlaBata nidrAm .
acintayacca--"martyalokaH Kalu sarvalokAnAmupari, yasminnevaMviDAni Bavati triBuvanaBUzaRAni sakalaguRagrAmagurURi ratnAni .
taTA hi--tasya muKalAvaRyapravAhasya nizyandabindurinduH .
tasya ca cakzuzo vikzepAH kumudakuvalayakamalAkArAH .
tasya cADaramaRerdIDitayo vikasitabanDakavanarAjayaH .
tasya cANgasya paraBAgopakaraRamanaNgaH .
puRyaBAYji tAni cakzUMzi cetAMsi yOvanAni vA strERAni, yezAmasAvavizayo darSanasya .
kzaRaM nu darSayatA ca tamanyajanmaniteneva me PalitamaDarmeRa .
kA pratipattiridAnIm?' iti cintayantyeva kaTaNkaTamapyupajAtanidrA cirAtkzaRamaSeta .
suptApi ca tameva dIrGalocanaM dadarSa .
svapnAsAditadvitIyadarSanA cAkarRAkfzwakArmukeRa manasi nirdayamatAqyata makarakenunA .
pratibudDAyA madanaSarAhatAyASca tasyA vArtAmivopalabDumaratirAjagAma .
taTA hi--tataH praBfti kusumaDUliDavalABirvanalatABistAqitApi vedanAmaDatta .
mandamandamArutaviDuteH kusumarajoBiradUzitalocanApyaSrujalaM mumoca .
haMsapakzatAlavfntavAtavrAtavitatEH SoRaSIkarErasiktApyArdratAmagAt .
preNKatkAdambamiTunABiranUQApyaGUrRata vanakamalinIkalloladolABiH .
viGawamAnacakravAkayugalavisFzwEraspfzwApi SyAmatAmAsasAda virahaniHSvAsaDUmEH .
puzpaDUliDUsarEradazwApi vyacezwa maDu karakulEH .
aTa gaRarAtrApagame nivartamAnastenEva vartmanA taM deSaM samAgatya taTEva nivAritaparijanaSCatraDAradvitIyo vikukzirquQOke .
sarasvatI tu taM dUrAdeva saMmuKamAgacCantaM prItyA sasaMBramamutTAya vanamfgIvodgrIvA vilokayantI mArgapariSrAntamasnapayadiva DavalitadaSadiSA dfSA .
kftAsanaparigrahaM tu taM prItyA sAvitrI papracCa--"Arya, kaccitkuSalI kumAraH?' iti .
so'bravIt--"Ayuzmati, kuSalI .
smarati ca BavatyoH .
kevalamamIzu divasezu tanIyasImiva tanu biBarti .
avijYAyamAnanimittAM ca SUnyatAmivADatte .
api ca .
anvakzamAgamizyatyeva mAlatIti nAmnA bARinI vArtAM vo vijYAtum .
ucCvasita hi sA kumArasya' iti .
tacCrutvA punarapi .
sAvitrI samaBAzata--"atimahAnuBAvaH Kalu kumAro yenEvanamavijYAyamAne kzaRadfzwe'pi jane paricitimanubaDnAti .
tasya hi gacCato yadfcCayA kaTamapyaMsukamiva mArgalatAsu mAnasamasmAsu muhUrtamAsaktamAsIt .
aSUnyaM hi sOjanyamAbijAtyena vaH svAmisUnoH .
alasaH Kalu loko yadevaM sulaBasOhArdAni yena kenacinna krIRAti mahatAM manAMsi .
so'yamOdAryAtiSayaH so'pi mahAtmanAmitarajanadurlaBo yenopakaraRIkurvanti triBuvanam' iti .
vikukzistUccAvacErAlApEH suciramiva sTitvA yaTABilazitaM deSamayAsIt .
aparedyurudyati Bagavati dyumaRAvuddAmadyutAvaBidrutatArake tiraskftatamasi tAmarasavyAsavyasanini sahasraraSmO SoRamutIryAyAntI, taraladehapraBAvitAnacCalenAtyacCaM sakalaM SoRasalilamivAnayantIM, sPuwitAtimuktakakusumastabakasamatvizi sawAle mahati mfgapatAviva gOrI turaNgame sTita, salIlamurobanDAropitasya tiryagutkarRaturagAkarRya, mAnanUpurapawuraRitasyAtibahalena piRqAlaktakena pallavitasya kuNkumapiYjaritapfzWasya caraRayugalasya prasaradBiratilohitEH praBApravAhEruBayatastAqanadohadaloBAgatAni kisalayitAni raktASokavanAnIvAkarzayantI, sakalajIvanalokahfdayahaWaharaRAGozaRayeva raSanayA SiYjAnajaGanasTalA, DOtaDavalanetranirmitena nirmokalaGutareRAprapadInena kaYcukena tirohitatanulatA, CAtakaYcukAntaradfSyamAnErASyAnacandanaDavalEravayavEH svacCasalilAbyantaraviBAvyamAnamfRAlakARqeva sarasI, kusumBarAgapAwalaM pulakabanDacitraM caRqAtakamantaHsPuwaM sPawikaBUmiriva ratnaniDAnamAdaDAnA, hAreRAmalakIPalanistulamuktAPalena sPuritasTUlagrahagaRaSArA SAradIva SvetaviralajalaDarapawalAvftA dyOH, kucapUrRakalaSayorupari ratnaprAlambamAlikAmaruRaharitakiraRakisalayinIM kasyApi puRyavato hfdayapraveSavanamAlikAmiva badDAM DArayantI, prakozWanivizwasyEkasya hAwakakawakasya marakatamakaravedikAsanATasya haritIkftadigantABirmaMyUKasaMtatiBiH sTalakamalinIbiriva lakzmISaNKayAnugamyamAnA, atibahalatAmbUlakfzRikAnDakAritenADarasaMpuwena muKaSaSipItaM sasaMDyArAgaM timiramiva vamantI, vikacanayanakuvalayakutUhalAlInayAlikulasaMhatyA nIlAMSukajAlikayeva nirudDADavadanA, nIlIrAganihitanIlimnA SiKidyotamAnA, bakulaPalAnukAriRIBistisfBirmuktABiH kalpitena bAlikAyugalenADomuKenAlokajalavarziRA siYcantIvAtikomale Bujalate, dakziRakarRAvataMsitayA ketakIgarBapalASaleKayA rajanikarajihvAlatayevalAvaRyaloBena lihyamAnakapolatalA, tamAlaSyAmalena mfgamadAmodanizyadinA tilakabindunA mudritamiva manoBavasarvasvaM vadanamudvahantI, lalAwalAsakasya sImantacumbinaScawulAtilakamaRerudaYcatA cawulenAMSujAleneva raktAMSukeneva kftaSirAvaguRWanA, pfzWapreNKadanAdarasaMyamanaSiTilajUwikAbanDA nIlacAmarAvakUlinIva, cUqAmaRimakarikAsanATA makaraketupatAkeva kuladevateva candramasaH, punaHsaYjIvanOzaDiriva puzpaDanuzaH, veleva rAgasAgarasya, jyotsneva yOvanacandrodayasya, mahAnadIva ratirasAmftasya, kusumodgatiriva suratataroH, bAlavidyeva vEdagDyasya, kOmudIva kAnteH, Dftiriva DEryasya, guruSAleva gOravasyabIjaBUmiriva vinayasya, gozWIva guRAnAm, manasviteva mahAnuBAvatAyAH, tfptiriva tAruRyasya, kuvalayadaladAmadIrGalocanayA pAwalADarayA kundakuQmalasPuwadaSanayA SirIzamAlAsukumAraBujayugalayA kamalakomalakarayA bakulasuraBiniHSvasitayA campakAvadAtadehayA kusumamayyeva tAmbUlakaraRqavAhinyA mAlatI samadfSyata .
dUrAdeva ca daDIcapremRA sarasvatyA luRWiteva manoraTEH, Akfzweva kutUhalena, pratyudgatevotPalikABiH, AliNgitevotkaRWayA, antaHpraveSiteva hfdayena, snapitevAnandASruBiH, vilipteva smitena, vIjitevocCvasitEH, AcCAditeva cakzuzA, amyarciteva vadanapuRqarIkeRa, saKIkftevASayA saviDamupayayO .
avatIrya ca dUrAdevAnatena mUrDnA praRAmamakarot .
AliqgitA ca tAByAM savinayamupAviSat .
sapraSrayaM tAByAM saMbAzitA ca puRyaBAjanamAtmAnamamanyata .
akaTayacca daDIcasaMdizwaM Sirasi nihitenAYjalinA namaskAram .
agfhRAccAkarataH praBftyagrAmyatayA tEstaratipeSalErAlApEH sAvitrIsarasvatyormanasI .
krameRa cAtIte maDyandinasamaye SoRamavatIrRAyAM sAvitryAM snAtumutsAritaparijanA sAkUteva mAlatI kusumasrastaSAyinIM samupasftya sarasvatImAbaBAze--devi, vijYApyaM naH kiYcidasti rahasi .
yato muhUrtamavaDAnadAnena prasAdaM kriyamARamicCAmi' iti .
sarasvatI tu daDIcasadeSASaNkinI kiM vakzyatIti stananihitavAmakaranaKarakiraRadanturitamudBidyamAnakutUhalANkuranikaramiva hfdayamuttarIyakUlavalkalEkadeSena saMCAdayantI, galatAvataMsapallavena SrotuM SravaReneva kutUhalAdDAvamAnenAvirataSvAsasaMdohadolAyitAM jIvitASAmiva samAsannataruRatarulatAmavalambamAnA, samutPullasya muKaSaSino lAvaRyapravAheRa SfNgArarasenevAplAvayantI sakalaM jIvalokam, SayanakusumaparimalalagnErmaDukarakadambakErmadanAnaladAhaSyAmalErmanoraTEriva nirgatya mUrtErutkzipyamARA, kusumaSayanIyAtsmaraSarasaMjvariRI, mandaM mandamudAgAt .
"upAMSu kaTaya' iti kapolatalanatibimbitAM lajjayA karRamUlamiva mAlatIM praveSayantI maDurayA girA suDIramuvAca--"saKi mAlati, kimarTamevamaBidaDAsi? kAhamavaDAnadAnasya SarIrasya prARAnAM vA? sarvasyAprAryito'pi praBavatyevAtivelaM cakzuzyo janaH .
sA na kAcidyA na Bavasi me svasA saKI praRayinI prARasamA ca .
niyujyatAM yAvataH kAryasya kzamaM kzodIyasI garIyasI vA SarIrakamidam .
anavaskaramASravaM tvayi hfdayam .
prItyA pratisarA viDeyAsmi te .
vyAvfRu varavarRini, vivakzitam' iti .
sA tvavAdIt--"devi, jAnAsyeva mADuryaM vizayARAm, lolupatAM cendriyagrAmasya, unmAditAM ca navayOvanasya, pAriplavatAM ca manasaH .
praKyAtEva manmaTasya durnivAratA .
ato na mAmupAlamBenopasTAtumahasi .
na ca bAliSatA capalatA cAraRatA vA vAcAlatAyAH kAraRam .
na kiYcinna kArayatyasADAraRA svAmiBaktiH .
sA tvaM devi, yadEva dfzwAsi devena tata evArabyAsya kAmo guruH, candramA jIviteSaH, malayamaruducCvAsahetuH, ADayo'ntaraNgasTAnezu, saMtApaH, paramasuhft, prajAgara AptaH, manoraTAH sarvagatAH, niHSvAsA vigrahAgresarAH, mftyuH pArSvavartI, raRaraRakaH saMcArakaH saMkalpA budDyupadeSavfdDAH .
kiYca vijYApayAmi .
anurUpo deva ityAtmasaMBAvanA, SIlavAniti prakramavirudDam, Dora ityavasTAviparItam, suBaga iti tvadAyattam, sTiraprItiriti nipuRopakzepaH, jAnAti sevitumityasvAmibAvocitam, icCati dAsaBAvamAmaraRAtkartumiti DUrtAlApaH, BavanasvAminI BavetyupapraloBanam, puRyaBAginI Bajati BartAraM tAdfSamiti svAmipakzapAtaH, tvaM tasya mftyurityapriyam, aguRajYAsItyaDikzepaH, svapne'pyasya bahuSaH kftaprasAdAsItyasAkzikam, prARarakzArTamarTayata iti kAtaratA, tatra gamyatAmityAjYA, vArito'pi balAdAgacCatIti pariBavaH .
tadevamagocare girAmasIti SrutvA devI pramARam' ityaBiDAya tUzRImaBUta .
aTa sarasvatI prItivisPAritena cakzuzA pratyavAdIta-"ayi, na Saknomi bahu bAzitum .
ezAsmi te smitavAdini vacasi sTitA .
gfhyantAmamI prARAH' iti .
mAlatI tu devi, yadAjYApayasi, atiprasAdAya' iti vyAhftya praharzaparavaSA praRamya prajavinA turageRa tatAra SoRam .
agAcca daDIcamAnetu cyavanASramapadam .
itarA tu saKIsnehena sAvitrImapi viditavfttAntAmakarot .
utkaRWABAraBftA ca tAmyatA cetasA kalpAyitaM kaTaNkaTamapi divasaSezamanEzIt .
astamupagate ca Bagavati gaBastimati, stimitataramavatarati tamasi, prahasitAmiva sitAM diSaM pOrandarIM darImiva kesariRi muYcati candramasi sarasvatI Sucini cInAMSukasukumAratare taraNgiRi dugUlakomalaSayana iva SoRasEkate samupavizwA svapnakftaprArTanA pAdapatanalagnAM daDIcacaraRanaKacandrikAmiva lalAwikAM daDAnA, gaRqasTalAdarSapratibimbatena "cAruhAsini, ayamasAvAhfto hfdayadayito janaH' iti SravaRasamIpavartinA nivedyamAnamadanasaMdeSevendunA, vikIryamARanaKakiraRacakravAlena vAlavyajanIkftacandrakalAkalApeneva kareRa vIjayantI svedinaM kapolapawwam, "atra daDIcAdfte na kenacitpravezwavyam' iti tiraSvInaM cittaBuvA pAtitAM vilAsavetralatAmiva bAlamfRAlikAmaDistanaM stanayantI kaTamapi hfdayena vahanti pratipAlayAmAsa AsIccAsyA manasi--"ahamapi nAma sarasvatI yatrAmunA manOjanmanA jAnatyeva paravaSIkftA .
tatra kA gaRanetarAsu tapasvinIzvatitaralAsu taruRIzu' iti .
AjagAma ca maDumAsa iva suraBiganDavAhaH, haMsa iva kftamfRAlaDftiH, SiKaRqIva GanaprItyunmuKaH, malayAnila ivAhitasarasacandanaGavalatanulatotkampaH, kfzyamARa iva kftakarakacagraheRa grahapatinA, preryamARa iva kandarpoddIpanadakzeRa dakziRAnilena, uuhyamAna ivotkalikAbahulena ratisarasena, parimalasaMpAtinA maDupapawalena paweneva nIlenAcCAditANgayazwiH, antaHsPuratA mattamadanakarikarRaSahKAyamAnena pratimendunA praTamasamAgamavilAsavilakzasmiteneva DavalIkriyamAREkakapolodaro mAlatIdvitIyo daDIcaH .
Agatya ca hfdayagatadayitAnUpuraravavimiSrayeva haMsagadgadayA girA kftasaMBAzaRo yaTA manmaTaH samAjYApayati, yaTA yOvanamupadiSati, yaTA vidagDatADyApayati, yaTAnurAgaH Sikzayati, taTA tAmaBirAmAM rAmAmaramayat .
upajAtavisramBA cAtmAnamakaTayadasya sarasvatI .
tena tu sArDamekadivasamiva saMvatsaramaDikamanayat .
aTa dEvayogAtsarasvatI baBAra garBam .
asUta cAnehasA sarvalakzaRABirAmaM tanayam .
tasmE ca jAtamAtrAyEva "samyaksarahasyAH sarvevedAH sarvARi ca SAstrARi sakalASca kalA matpraBAvAtF svayamAvirBavizyanti' iti varamadAtF .
sadBartfSlAGayA darSayitumiva hfdayenAdAya daDIcaM pitAmahAdeSAtsamaM sAvitryA punarapi brahnalokamAruroha .
gatAyAM ca tasyAM daDIco'pi hfdaye hrAdinyevABihato BArgavavaMSasaMBUtasya BrAturbrAhnaRasya jAyAmakzamAlABiDAnAM munikanyakAmAtmasUnoH saMvarDanAya niyujya virahAturastapase vanamasAt .
yasminnevAvasare sarasvatyasUta tanayaM tasminnevAkzamAlApi sutaM prasUtavatI .
tO tu sA nirviSezaM sAmAnyastanyAdinA SanEH SanEH SiSU samavarDayat .
ekastayoH sArasvatAKya evABavatF, aparo'pi vatsanAmAsIt .
AsIcca tayoH sodaryayoriva spfhaRIyA prItiH .
aTa sArasvato mAturmahimnA yOvanAramBa evAvirBUtASezavidyAsaMBArastasminsavayasi BrAtari preyasi prARasame suhfdi vatse vANmayaM samastameva saMcArayAmAsa .
cakAra ca kftadAraparigrahasyAsya tasmiMnneva pradeSe prItyA prItikUwanAmAnaM nivAsam .
AtmanApyAzAQI, kfzRAjinI, akzavalayI, valkalI, meKalI, jawI ca BUtvA tapasyato janayitureva jagAmAntikam .
aTa vatsAtpravarDamAnAdipuruzajanitAtmacaraRonnatiH, nirgatapraGozaH, parameSvaraSiroDftaH, sakalakalAgamagamBIraH, mahAmunimAnyaH, vipakzakzoBakzamaH, kzititalalabDAyatiH, asKalitapravftto BAgIraTIpravAha iva pAvanaH prAvartata vimalo vaMSaH .
yasmAdajAyanta vAtsyAyano nAma nfhamunayaH, ASritaSrOtA apyanAlambitAlIkabakakAkavaH, kftakukkuwavratA apyabEqAlavfttayaH, vivarjitajanapaNktayaH, parihftakapawakOrukucIkUrcAkUtAH, agfhItagahvarAH, nyakkftanikftayaH, prasannaprakftayaH, vihatavikftayaH, paraparIvAdaparAcInacetovfttayaH, varRatrayavyAvfttiviSudDAnDasaH, DIravizaRaH, viDUtADyezaRAH, asaNkasukasvaBAvAH, praRatapraRayinaH, SamitasamastaSAKAntarasaMSItayaH udDAwitasamagragranTArTagranTayaH, kavayaH, vAgminaH, vimatsarAH, parasuBAzitavyasaninaH, vidagDaparihAsavedinaH, paricayapeSalAH, sarvAtiTayaH, sarvasADusaMmatAH, sarvasattvasADAraRasOhArdadravArdrIkftahfdayAH, taTA sarvaguRopetA rAjasenAnaBiBUtAH, kzamABAja ASritanandanAH, anistriMSA vidyADarAH, ajaqAH kalAvantaH, adozAstArakAH, aparopatApino BAsvantaH, anuzmARo hutaBujaH, akusftayo BoginaH, astamBAH puRyAlayAH, aluptakrutukriyA dakzAH, avyAlAH kAmajitaH, asADAraRA dvijAtayaH .
tezu cEvamutpadyanamAnezu, saMsarati ca saMsAre, yAtsu yugezu, avatIrRe kalO, vahatsu vatsarezu, vrajatsu vAsarezu, atikrAmati ca kAle prasavaparamparABiranavaratamApatati vikASini vAtsyAyanakule, krameRa kuberanAmA vEnateya iva gurupakzapAti dvijo janma leBe .
tasyABavannacyutariSAno haraH pASupataSceti catvAro yugAramBA iva brAhnatejojanyamAnaprajAvistArA nArAyaRabAhudaRjA iva saccakranandakAstanayAH .
tatra pASupatasyEka evABavadBUBAra ivAcalakulasTitiH sTiraScaturudaDigamBIror'Tapatiriti nAmnA samagrAgrajanmacakracUqAmaRirmahAtmA sUnuH .
so'janayadBfguM haMsaM SuciM kaviM mahIdataM DarmaM jAtavedasaM citraBAnuM tryakzaM mahidattaM viSvarUpaM cetyekAdaSa rudrAniva somAmftarasaSIkaracCuritamuKAnpavitrAnputrAn .
alaBata ca citraBAnustezAM maDye rAjadevyaBiDAnAyAM brAhnaRyAM bARamAtmajam .
sa bAla eva balavato viDervaSAdupasaMpannayA vyayujyata jananyA .
jAtasnehastu nitarAM pitEvAsya mAtftAmakarota .
avarData ca tenADikataramADIyamAnaDftirDAmni nije .
kftopanayanAdikriyAkalApasya samAvfttasya cAsya caturdaSavarzadeSIyasya pitApi SrutismftivihitaM kftvA dvijajanocitaM niKilaM puRyajAtaM kAlenAdaSamIsTa evAstamagamat .
saMsTite ca pitari mahatA SokenABIlamanuprApto divAniSaM dahnamAnahfdayaH kaTaNkaTamapi katipayAndivasAnAtmagfha evAnEzIt .
gate ca viralatAM Soke SanEH SanEravinayanidAnatayA svAtantrayasya, kutUhalabahulatayA ca bAlaBAvasya, DEryapratipakzatayA ca yOvanAramBasya, SESavocitAnyanekAni cApalAnyAcarannitvaro baBUva .
aBavaMScAsya savayasaH samAnAH suhfdaH sahAyASca .
taTA ca .
BrAtarO pAraSavO candrasenamAtfzeRO, BAzAkadirISAnaH paraM mittram, praRayinO rudranArAyaRO, vidvAMso vArabARavAsabARO, varRakavirveRIBArataH prAkftakftkulaputro vAyuvikAraH, bandinAdanaNgabARasUcIbARO, katyAyanikA cakravAkikA, jANguliko mayUrakaH, kalAdascAmIkaraH hErikaH sinDuzeRaH, leKako govindakaH, citrakf-dvIravarmA, pustakftkumAradattaH, mArdaNgiko jImUtaH, gAyanO somilagrahAdityO, sEranDrI kuraNgikA, vAMSikO maDukarapArAvatO, gAnDarvopADyAyo dardurakaH, saMvAhikA, keralikA lAsakayuvA tARqavikaH, Akzika AKaRjalaH, kitavo BImakaH, SElAliyuvA SiKaRqakaH, nartakI hariRikA, pArASarI sumatiH, kzapaRako vIradevaH, kaTakojayasenaH, SEvo vakraGoRaH, mantrasADakaH karAlaH, asuravivaravyasanI lohitAkzaH, DAtuvAdavidvihaNgamaH, dArduriko dAmodaraH, EndrajAlikaScakIrAkzaH, maskarI tAmracUqakaH .
sa eBiranyEScAnugamyamAno bAlatayA niGnatAmupagato deSAntarAvalokanakOtukAkziptahfdayaH satsvapipitfpitAmahopAttezu brAhnaRajanocitezu viBavezu sati cAvicCinne vidyAprasaNge gfhAnniragAt .
agAcca niravagraho grahavAniva navayOvanena svEriRA manasA mahatAmupahAsyatAm .
aTa SanE .
SanEratyudAravyavahftimanohfnti bfhanti rAjakulAni vIkzamARaH, niravadyavidyAvidyotitAni gurukulAni ca sevamAnaH, mahArhAlApagamBIraguRavadgozWIScopatizWamAnaH, svaBAvagamBIraDIrDanAni vidagDamaRqalAni ca gAhamAnaH, punarapi tEmeva vEpaScitImAtmavaMSocitAM prakftimaBajatF .
mahataSca kAlAttameva BUyo vAtsyAyanavaMSASramamAtmano janmaBuvaM brAhnaRADivAsamagamatF .
tatra ca ciradarSanAdaBinavIBUtasnehasadBAvEH sasaMstavaprakawitajYAteyErAptErutsavadivasa ivAnanditAgamano bAlamitramaRqalamaDyagato mokzasuKamivAnvaBavatF .


iti SrImahAkavibARamawwakftO harzacarite vAtsyAyanavaMSavarRanaM nAma praTama ucCvAsaH





dvitIya ucCvAsaH
atimBIre BUpe kUpa iva janasya niravatArasya .
daDati samIhitasidDiM guRavantaH pArTivA GawakAH  .. 2.1 ..
rAgiRi naline lakzmIM divaso nidaDAti dinakarapraBavAm .
anapekzitaguRadozaH paropakAraH satAM vyasanam  .. 2.2 ..

aTa tatrAnavaratADyayanaDvanimuKarARi, BasmapuRqrakapARquralalAwEH kapilaSiKAjAlajawilEH kfSAnuBiriva kratuloBAgatErbawuBiraDyAsyamAnAni, sekasukumArasomakedArikAharitAyamAnapraGanAni, kfzRAjinavikIrRaSuzyatpuroqASIyaSyAmAkataRqulAni, bAlikAvikIryamARanIvArabalIni, SuciSizyaSatAnIyamAnaharitakuSapUlIpalASasaminDi, inDanago mayapiRqakUwasaMkawAni, AmikzIyakzIrakzAriRInAmagnihotraDenUnAM KuravalayErviliKitAjiravitardikAni, kamaRqalavyamftpiRqamardanavyagrayatijanAni, vEtAnavedISaNkavyAnAmOdumbarIRAM SAKAnAM rASiBiH pavitritaparyantAni vESvadevapiRqapARquritapradeSAni, havirDUmaDUsaritANgaRaviwapikisalayAni, vatsIyabAlakalAlitalalattaralatarRakAni, krIqatkfzRasAracCAgaSAvakaprakawitapaSubanDaprabanDAni, SukasArikArabDADyayanadIyamAnopADyAyaviSrAntisuKAni, sAkzAttrayItapovanAnIva ciradfzwAnAM bAnDavAnAM prIyamARo BramanBavanAni, bARaH suKamatizWat .
tatrasTasya cAsya kadAcitkusumasamayayugamupasaMharannajfmBata grIzmABiDAnaH samutPullamallikADavalAwwahAso mahAkAlaH .
pratyagranirjitasyAstamupagatavato vasantasAmantasya bAlApatyezviva payaHpAyizu navodyAnezu darSitasneho mfduraBUt .
aBinavoditaSca sarvasyAM pfTivyAM sakalakusumabanDanamokzamakarotpratapannuzRasamayaH .
svayamfturAjasyABizekArdrAScAmarakalApA ivAgfhyanta kAminIcikuracayAH kusumAyuDena, himadagDasakalakamalinIkopeneva himAlayABimuKIM yAtrAmadAdaMSumAlI .
aTa lalAwantape tapati tapane candanaliKitalalAwikApuRqrakEralakacIracIvarasaMvItEH svedodabindumuktAkzavalayavAhiBirdinakarArADananiyamA ivAgfhyanta lalanAlalAwendudyutiBiH .
candanaDUsarABirasUryampaSyABiH kumudinIBiriva divasamasupyata sundarIBiH .
nidrAlasA ratnAlokamapi nAsahanta dfSaH, kimuta jaraWamAtapam .
aSiSirasamayena cakravAkamiTunABinanditAH sarita iva tanimAnamAnIyanta soqupAH SarvaryaH .
aBinavapawupAwalAmodasuraBiparimalaM na kevalaM jalam, janasya pavanamapi pAtumaBUdaBilAzo divasakarasantApAt .
krameRa ca KaraKagamayUKe KaRqitaSESave, Suzyatsarasi, sIdatsretasi, mandanirJare JillikAJANkAriRi, kAtarakapotakUjitAnubanDabaDiritaviSve, SvasatpatattriRi, karIrzakazamaruti, viralavIruDi, ruDirakutUhalikesarikiSorakalihyamAnakaWoraDAtakIstabake, tAmyatstamberamayUTavamaTutimyanmahAmahIDAranitambe, dinakaradUyamAnadviradadInadAnASyAnadAnaSyAmikAlInamUkamaDulihi, lohitAyamAnamandArasindUritasImni, salilasyandasaMdohasaMdehamuhyanmahAmahizavizARakowiviliKyamAnasPuwatsPAwikadfzadi, Garmamarmaritagarmuti, taptapAMSukukUlakAtaravikire, vivaraSaraRaSvAviDe, tawArjunakurarakUjAjvaravivartamAnottAnaSaParaSArapaNkaSezapalpalAmBasi, dAvajanitajagannIrAjane, rajanIrAjayakzmaRi, kaWorIBavati nidAGakAle pratidiSamAjIkamAnA ivozarezu prapAvAwakuwIpawalaprakawaluRWakAH, prapakvakapikacCUgucCacCawAcCowanacApalErakARjakaRqUlA iva karzantaH SarkarilAH karkarasTalIH, sTUladfzaccUrRamucaH, mucukundakandaladalanadanturAH, saMtatatapanatApamuKaracIrIgaRamuKaSIkaraSIkyamAnatanavaH, taruRatarataraRitApatarale taranta iva taraNgiRi mfgatfzRikAtaraNgiRInAmalIkavAriRi, SuzyacCamImarmaramAravamArgalaNGanalAGavajavajaNGAlAH, rERavAvartamaRqalIrecakarAsarasaraBasArabDanartanAramBAraBawInawAH, dAvadagDasTalImazImilanamalinAH SikzitakzapaRakavfttaya iva vanamayUrapicCacayAnuccinvantaH, saprayARaguYjA iva SiYjAnajaratkaraYjamaYjarIbIjajAlakEH saprarIhA ivAtapAturavanamahizanAsAnikuYjasTUlaniHSvAsEH, sApatyA ivoqqIyamAnajavanavAtahariRaparipAwIpewakEH, saBrukuwaya iva dahyamAnaKalaDAnabusakUwakuwilaDUmakowiBiH, sAvIcivIcaya iva mahozmamuktiBiH, lomaSA iva SIryamARaSAlmaliPalatUlatantuBiH, dadruRA iva SuzkapatraprakarAkfzwiBiH, SirAlA iva tfRaveRIvikaraREH ucCmaSrava iva DUyamAnanavayavaSUkaSakalaSaNkuBiH, daMzwrAlA iva calitaSalalasUcISatEH, jihvAlA iva vESvAnaraSiKABiH, utsarpatsarpakaYcukEScUqAlA iva brahnastamBarasAByavaharaRAya kavalagrahamivozREH kamalavanamaDuBiraByasyantaH sakalasalilocCozaRaGarmaGozaRAGorapawahEriva SuzkaveRuvanAsPowanapawuravEstriBuvanabiBIzikAmudBAvayantaH, cyutacapalacAzapakzaSreRISAritasftayaH, tvizimanmayUKalatAlAtaplozakalmAzavapuza iva sPuwitaguYjAPalasPuliNgANgArANkitANgAH, giriguhAgamBIraBANkAraBIzaRaBrAntayaH, BuvanaBasmIkaraRABicAracarupacanacaturAH, ruDirAhutiBiriva pAriBadradrumastabakavfzwiBistarpayantastAravAnvanaviBAvasUn, aSiSiraSikatAtArakitaraMhasaH, taptaSElavilIyamAnaSilAjaturasalavaliptadiSaH, dAvadahanapacyamAnacawakARqaKaRqaKacitatarukowarakIwapawalapuwapAkagandakawavaH, prAvartantonmattA mAtariSvAnaH .
sarvataSca BUriBastrAsahasrasaMDukzaRakzuBitA iva jaraWAjagaragamBIragalaguhAvAhivAyavaH, kvacitsvacCandatfRacAriRo hariRAH, vkacittarutalavivaravivartino baBravaH, vkacijjawAvalambinaH kapilAH vkacicCakunikulakulAyapAtinaH SyenAH, vkacidvilInalAkzArasalohitacCavayo'DarAH, vkacidAsAditaSakunipakzakftapawugatayo viSiKAH, vkaciddagDaniHSezajanmahetavo nirvARAH, vkacitkusumavAsitAmbarasuraBayo rAgiRaH, kvacitsaDUmodgArA mandarucayaH, kvacitsakalajagadgrAsaGasmarAH saBasmakAH, kvacidveRuSiKaralagnamUrtayo'tyantavfdDAH, kvacidacalopayuktaSilAjatavaH, kzayiRaH kvacitsarvarasaBujaH pIvAnaH, kvaciddagDaguggulavo rOdrAH, kvacijjvalitanetradahanadagDasakusumaSaramadanAH kftasTARusTitayaH, cawulaSiKAnartanAramBAraBawInawAH kvacicCuzkakAsArasftiBiH sPuwannIrasanIvArabIjalAjavarziBirjvAlAYjaliBirarcayanta iva GarmaGfRim, aGfRA iva haWahUyamAnakaWorasTalakamaWavasAvisraganDagfDnavaH, svamapi DUmamamBodasamudBUtiBiyeva BakzayantaH satilAhutaya iva sPuwadbahalabAlakIwapawalAH kakzezu, SvitriRa iva plozavicawadvalkalaDavalaSambUkaSuktayaH, Suzkezu saraHsu, svedina iva vilIyamAnamaDupawalagolagalitamaDUcCizwavfzwayaH kAnanezu, Kalataya iva pariSIryamARaSiKAsaMhatayo mahozarezu, gfhItaSilAkavalA iva jvalitasUryamaRiSakalezu Siloccayezu, pratyadfSyanta dAruRA dAvAnagnayaH .
taTABUte ca tasminnatyUgre grIzmasamaye kadAcidasya svagfhAvasTitasya Buktavato'parAhRasamaye brAtrA pAraSavaScandrasenanAmA praviSyAkaTayat--"eza Kalu devasya catuHsamudrADipateH sakalarAjacakracUqAmaRiSreRISARakoRakazaRanirmalIkftacaraRanaKamaReH sarvacakravartinAM DOreyasyamahArAjADirAjaparameSvaraSrIharzadevasya BrAtrA kfzRanAmnA BavatAmantikaM prajYAtatamo dIrGADvagaH prahito dvAramaDyAste' iti .
so'bravIt--"Ayuzman! avilambitaM praveSayEnam' iti .
aTa tenAnIyamAnam, atidUragamanagurujaqajaNGAkARqam, kArdamikacelacIrikAniyamitoccaRqacaRqAtakam, pfzWapreNKatpawaccarakarpawaGawitagalagranTim, atinibiqasUtrabanDanimnitAntarAlakftaleKavyavacCedayA leKamAlikayA parikalitamUrDAnam, praviSantaM leKahArakamadrAkzIt .
aprAkzIcca dUrAdeva--"Badra, BadramaSezaBuvananizkAraRabanDostatraBavataH kfzRasya? iti .
sa "Badram' ityuktvA praRamya nAtidUre samupAviSat .
viSrAntaScAbravIt--"eza Kalu svAminA mAnanIyasya leKaH prahitaH' iti vimucyA rpayat .
bARastu sAdaraM gfhItvA svayamevAvAcayat--"meKalakAtsaMdizwamvaDArya PalapratibanDI DImatA pariharaRIyaH kAlAtipAta ityetAvadatrArTajAtam .
itaradvArtAsaMvAdanamAtrakam' .
avaDftaleKArTaSca samutsAritaparijanaH saMdeSaM pfzwavAn .
meKalakastvavAdIt--"evamAha meDAvinaM svAmI--jAnAtyeva mAnyo yaTEkagotratA vA, samAnajYAnatA vA, samAnajAtitA vA, sahasaMvarDanaM vA, ekadeSanivAso vA, darSanAByAso vA, parasparAnurAga, SravaRaM vA, parokzopakArakaraRaM vA, samAnaSIlatA vA, snehasya hetavaH .
tvayi tu vinA kAraRenAdfzwe'pi pratyAsanne banDAviva badDapakzapAtaM kimapisnihyati me hfdayaM dUrasTe'pIndoriva kumudAkare .
yato BavantamantareRAnyaTA cAnyaTA cAyaM cakravartI durjanErgrAhita AsIt .
na ca tattaTAnasantyeva te yezAM satAmapi satAM na vidyante mitrodAsInaSatravaH .
SiSucApalAparAcInacetovfttitayA ca BavataH kenacidasahizRunA yatkiYcidasadfSamudIritam, itaro lokastaTEva tadgfhRAti vakti ca .
salilAnIva gatAnugatikAni lolAni Kalu BavantyavivekinAM manAMsi .
bahumuKaSravaRaniScalIkftaniScayaSca kiM karotu pfTivIpatiH .
tattvAnveziBiScAsmABirdUrasTito'pi pratyakzIkfto'si .
vijYaptaScakravartI tvadarTam-yaTA prAyeRa praTame vayasi sarvaMsyEva cApalEH SESavamaparADoti .
taTeti ca svAminA pratipannam .
ato BavatA rAjakagulamakftakAlakzepamAgantavyam .
avakeSIvAdfzwaparameSvaro banDumaDyamaDivasannapi na me bahumataH .
na ca sevArvazamyavizAdinA parameSvaropasarpaRaBIruRA vA BavatA Bavitavyam .
yato yadyapi-- svecCopajAtavizayo'pi na yAti vaktuM dehOti mArgaRaSatESca dadAti duHKam .
mohAtsamAkzipati jIvanamapyakARqe karzwa manoBava iveSvaradurvidagDaH ..
taTApyanye te BUpatayaH, anya evAyam .
nyakkftanfganalanizaDanahuzAmbarIzadaSaraTadilIpanABAragaBarataBagIraTayayAtiramftamayaH svAmI .
nAsyAhaNkArakAlakUwavizadigDaduzwA dfzwayaH, na garvagaragurugalagrahagadagadgadA giraH, nAtismayozmApasmAravismftasTEryARi sTAnakAni, noddAmadarpadAhajvaravegaviklavA vikArAH, nABimAnamahAsannipAtanirmitAhgaBaNgAni gatAni, na madArditavakrIkftOzWanizWyUtanizWurAkzarARi jalpitAni .
taTA ca--asya vimalezu sADuzu ratnabudDiH, na SilASakalezu .
muktADavalezu guRezu prasADanaDIH, nABaraRaBArezu .
dAnavatsu karmasu sADanaSradDA, na karikIwezu .
sarvAgresare yaSasi mahAprItiH, na jIvitajarattfRe .
gfhItakarAsvASAsu prasADnABiyogaH na nijakalatraDarmaputrikAsu .
guRavati Danuzi sahAyabudDiH, na piRqopajIvini sevakajane .
api ca--asya mitropakaraRamAtmA, BftyopakaraRaM praButvam, paRqitopakaraRaM vEdagDyam, bAnDavopakaraRaM lakzmIH, kfpaRopakaraRamESvaryam, dvijopakaraRaM sarvasvam, sukftasaMsmaraRopakaraRaM hfdayam, DarmopakaraRamAyuH, sAhasopakaraRaM SarIramasilatopakaraRaM pfTivI, vinodopakaraRaM rAjakam, pratApopakaraRaM pratipakzaH .
nAsyAlpapuRyEravApyate sarvAtiSAyisuKarasaprasUtiH pAdapallavacCAyA' iti .
SrutvA ca tameva candrasenaM samAdiSat--"kftakaSipuM viSrAntasuKinamenaM kAraya' iti .
aTa gate tasmin, paryaste ca vAsare, saMGawwamAnaraktapaNkajasaMpuwapIyamAna eva kzayiRi kzAmatAM vrajati bAlavAyasAsyAruRe'parAhRAtape, SiTilitanijavAjijave japApIqapAwalimnyastAcalaSiKarasKalite KaYjatIva kamalinIkaRwakakzatapAdapallave pataNge, puraH parApatati preNKadanDakAraleSalambAlake SaSivirahaSokaSyAma iva SyAmAmuKe, kftasaMDyopAsanaH SayanIyamagAt .
acintayaccEkAkI--kiM karomi .
anyaTA samBAvito'smi rAjYA .
nirnimittabanDunA ca saMdizwamevaM kfzRena .
kazwA ca sevA .
vizamaM Bftyatvam .
atigamBIraM mahadrAjakulam .
na ca me tatra pUrvajapuruzapravartitA prItiH, na kulakramAgatA gatiH, nopakArasmaraRAnuroDaH, na bAlasevAsnehaH, na gotragOravam, na pUrvadarSanadAkziRyam, na prajYAsaMviBAgopapraloBanam, na vidyAtiSayakutuhalam, nAkArasOndaryAdaraH, na sevAkAkukOSalam, na vidvadgozWIbanDavEdagDyam, na vittavyayavaSIkaraRam, na rAjavallaBaparicayaH .
avaSyaM gantavyaYca .
sarvaTA BagavAnBavAnIpatirBuvanapatirgatasya me SaraRam, sarvaM sAmpratamAcarizyati, ityavaDAryaM gamanAya matimakarot .
aTAnyasminnahanyutTAya, prAtareva snAtvA, DftaDavaladukUlavAsAH, gfhItAkzamAlaH, prAsTAnikAni sUktAni mantrapadAni ca bahuSaH samAvartya devadevasya virUpAkzasya kzIrasnapanapuraHsarAM suraBikusumaDUpaganDaDvajabalivilepanapradIpakabahulAM viDAya paramayA BaktyA pUjAm, praTamahutataralatilatvagviGawanacawulamuKaraSiKASeKaraM prAjyAjyAhutipravarDitadakziRArcizaM BagavantamASuSukzaRiM hutvA, dattvA dyumnaM yaTAvidyamAnaM dvijeByaH, pradakziRIkftya prANmuKIM nEcikIm, SuvalANgarAgaH, SuklamAlyaH, SuklavAsAH, rocanAcitradUrvAgrapallavagraTitagirikarRikAkusumakftakarRapUraH, SiKAsaktasidDArTakaH, pituH kanIyasyA svasrA mAtreva snehArdrahfdayayA SvetavAsasA sAkzAdiva BagavatyA mahASvetayA mAlatyAKyayA kftasakalagamanamaNgalaH, dattASIrvAdo bAnDavavfdDABiH, aBinanditaH parijanajaratIBiH vanditacaraREraByanujYAto guruBiH, aBivAditErAGrAtaH Sirasi kulavfdDEH, varDitagamanotsAhaH SakunEH, mOhUrtikamatena kftanakzatradohadaH, SoBane muhUrte haritagomayopaliptAjirasTaRqilasTApitamasitetarakusumamAlAparikziptakaRqaM dattapizwapaYcANgulapARquraM muKanihitanavacUtapallavaM pUrRakalaSamIkzamARaH praRamya kuladevatAByaH kusumaPalapARiBirapratiraTaM japadBirnijardvijEranugamyamAnaH, praTamacalitadakziRacaraRaH, prItikUwAnniragAt .
praTame'hani tu GamakAlakazwaM nirudakaM nizpatrapAdapavizamaM paTikajananamaskriyamARapraveSapAdapotkIrRakAtyAyanIpratiyAtanaM Suzkamapi pallavitamiva tfzitaSvApadakulalambitalolajihvAlatAsahasrEH pulakitamivAcCaBallagolANgUlalihyamAnamaDugolacalitasaraGAsaMGAtEH, romAYcitamiva dagDasTalIrUQasTUlABIrukandalaSatEH, SanEScaRqikAyatanakAnanamatikramya mallakUwanAmAnaM grAmamagAt .
tatra ca hfdayanirviSezeRa BrAtrA suhfdA ca jagatpatinAmnA saMpAditasaparyaH suKamavasat .
aTAparedyuruttIrya BagavatIM BAgIraTIM yazwigfhakanAmni vanagrAmake niSAmanayat .
anyasmindivase skanDAvAramupamaRipuramanvajiravati kftasanniveSaM samAsasAda .
atizWacca nAtidUre rAjaBavanasya .
nivartitasnAnASanavyatikaro viSrAntaSca meKalakena saha yAmamAtrAvaSeze divase Buktavati BUBuji praKyAtAnAM kzitiBujAM bahUYSibirasaMni veSAnvIkzamARaH SanEH SanEH pawwabanDArTamupasTApitESca qiRqimADirohaRAyAhftEScABinavabadDESca vikzepopArjitESca kOSalikAgatESca praTamadarSanakutUhalopanItESca nAgavITIpAlaprezitESca pallIparivfQaQOkitESca svecCAyudDakrIqAkOtukAkAritESca dUtasaMprezaRaprezitESca dIyamAnEScAcCidyamAnESca mucCamAnESca yAmAvasTApitESca sarvadvIpavijigIzayA giriBiriva sAgarasetubanDanArTamekIkftErDvajapawapawupawahaSaNKacAmarANgarAgaramaRIyEH puzyABizekadivasEriva kalpitErvAraRendrEH SyAmAyamAnam, anavaratacalitaKurapuwaprahatamfdaNgESca nartayadBiriva rAjalakzmImupahasadBiriva sfkvipuwaprasftaPenAwwahAsena javajaqajaNGAM hariRajAtimAkArayadBiriva saMGawwahetorharzahezitenoccEruccEHSravasamutpatadBiriva divasakararaTaturagaruzA yakzAyamARamaRqanacAmaramAlEgaganatalaM turaNgEstaraNgAyamARam, anyatra prezitESca prezyamARESca prezitapratinivfttESca bahuyojanagamanagaRanasaKyAkzarAvalIBiriva varAwikAvalIBirGawitamuKamaRqanakEstArakitEriva saMDyAtapacCedEraruRacAmarikAracitakarRapUrEH saraktotpalEriva raktaSAliSAleyEranavarataJaRaJaRAyamAnacArucAmIkaraGuruGurukamAli kErjatkaraYjavanEriva raRitaSUzkabIjakoSISatEH SravaRopAntapreNKatpaYcarAgavarRorRAcitrasUtrajUwajawAjAlEH kapikapolakapilEH kramelakakulEH kapilAyamAnam, anaytra SarajjalaDarEriva sadyaHsrutapayaHpawalaDavalatanuBiH kalpapAdapEriva muktAPalajAlakajAyamAnAlokaluptacCAyAmaRqalErnArAyaRanABipuRqarIkEri vASlizwagaruqapakzEH kzIrododdeSEriva dyotamAnavikawavidrumadaRqEH SezaPaRAPalakErivoparisPuratsPItamARikyaKaRqEH SvetagaNgApulinEriva rAjahaMsopasevitEraBiBavadBiriva nidAGasamayamupahasadBiriva vivasvataH pratApamApibadBirivAtapaM candralokamayamiva jIvalokaM janayadBiH kumudamayamiva kAlaM kurvadBirjyotsnAmayamivavAsaraM viracayadBiH PenamayImiva divaM darSayadBirakAlakamudIsahasrARIvasfjadBirupahasadBiriva SAtakratavIM SriyaM SvetAyamAnErAtapatraKaRqEH SvetadvIpAyamAnam, kzaRadfzwanazwAzwadiNmuKaM ca muzRadBiriva BuvanamAkzepotkzepadolAyituM dinaM gatAgatAnIva kArayadBirutsArayadBiriva kunfpatisamparkakalaNkakAlIM kAleyIM sTitiM vikacaviSadakASavanapARquradaSadiSaM SaratsamayamivopapAdayadBirbisatantumayamivAntarikzamAvirBAvayadBi H SaSikararucInA calatAM cAmarARAM sahasrErdelAyamAnam, api ca haMsayUTAymAnaM karikarRaSaNKeH, kalpalatAvanAyamAnaM kadalikABiH, mARikyavfkzakavanAyamAnaM mAyUrAtapatreH, mandAkinIpravAhAyamARamaMSukEH, kzIrodAyamAnaM kzOmEH, kadalIvanAyamAnaM marakatamayUKEH, janyamAnAnyadivasamiva paJarAgabAlAtapEH, utpadyamAnAparAmbaramivendranIlaprabApawalEH, AraByamARApUrvaniSamiva mahAnIlamayUKAnDakArEH syandamAnAnekakAlindIsahasramiva gAruqamaRipraBApratAnEH aNgArakitamiva puzparAgaraSmiBiH, kEScitpraveSamalaBamAnEraDomuKEScaraRanaKapatitavadanapratibimbaniBena lajjayA svANgAnIva viSadBiH kEScidaNgulIliKitAyAH kzitervikIryamARakaranaKakiraRakadambavyAjena sevAcAmarARIvArpayadBiH kESciduraHsTaladolAyamAnendranIlataralapraBApawwEH svAmikopapraSamanAya kaRWabadDakfpARapawwEriva kESciducCvAsasOraBaBrAmyadBramarapawalAnvakAritamuKErapahftalakzmISokaDftalambaSmaSruBirivAnyEH SeKaroqqIyamAnamaDupamaRqalEH praRAmaviqambanABayapalAyamAnamOliBiriva nirjitErapi
susaMmAnitErivAnanyaSaraRErantarAntarA nizpatatAM praviSatAM cAntarapratIhArARAmanumArgapraDAnitAnekArTijanasahasrARAmanuyAyinaH puruzA naSrAntEH punaH punaH pfcCadBiH "Badra! adya Bavizyati BuktvA sTAne dAsyati darSanaM parameSvaraH, nizpatizyati vA bAhyAM kakzAm' iti darSanASayA divasaM nayadBirBujanirjitEH SatrumahAsAmantEH samantAdAsevyamAnam, anyESca pratApAnurAgAgatErnAnAdeSajErmahAmahopAlEH pratipAlayadBirnarapatidarSanakAlamaDyAsyamAnam, ekAntopavizwESca jEnErArhatEH pASupatEH pArASariBirvarRiBiH sarvadeSajanmaBiSca janapadEH sarvAmBoDivelAvanavalayavAsiBiSca mlecCajAtiBiH sarvadeSAntarAgatESca dUtamaRqalErupAsyamAnaM sarvaprajAnirmARaBUmimiva prajApatInAM, lokatrayasAroccayaracitaM caturTamiva lokam, mahABArataSatErapyakaTanIyasamfdDisaMBAram, kftayugasahasrEriva kalpitasanniveSaM svarvArbudEriva vihAtarAmaRIyakam, rAjalakzmokowiBiriva kftaparigrahaM rAjadvAramagamat .
aBavaccAsya jAtavismayasya manasi--"kaTamivedamiyatpramARaM prARijAtaM janayatAM prajAsfjAM nAsItpariSramaH, mahABUtAnAM vA parikzayaH, paramARU nAM vA vicCedaH, kAlasya vAntaH, Ayuzo vA vyuparamaH, AkftInAM vA parisamAptiH' iti .
meKalakastu dUrAdeva dvArapalalokena pratyaBijYAyamAnaH "tizWatu tAvatkzaRamAtramatrEva puRyabAgI' iti tamaBiDAyApratihataH puraH prAviSat .
aTa sa muhUrtAdiva prAMSunA, karRikAragOreRa, vIDrakaYcukacCannavapuzA, samunmizanmARikyapadakabanDabanDuravastabanDakfSAvalagnena, himaSElaSilAviSAlavakzasA, haravfzakakudakUwavikawAMsatawena, urasA capalahfzIkahariRakulasaMyamanapASamiva hAraM biBratA, "kaTayataM yadi somavaMSasaMBavaH sUryavaSasaMBavo vA BUpatiraBUdevaMviDaH' iti prazwumAnItAByAM somasUryAByAmiva SravaRagatAByAM maRikuRqalAbyAM samudBAsamAnena, vahadvadanalAvaRyavisaraveRikAkzipyamAREraDikAragOravAddIyamAnamAgerReva dinakftaH kiraREH prasAdalabDayA vikacapuRqarokamuRqamAlayeva dIrGayA dfzwyA dUrAdevAnandayatA, nEzWuryADizWAne'pi pratizWitena pade pade praSrayamivAvanamreRa, mOlinA pARquramuzRIzamudvahatA, vAmena sTUlamuktAPalacCuraRadanturatsaruM karakisalayena kalayatA kfpARam, itareRApanItataralatAM tAqinImiva latAM SAta kOmBIM vetrayazwimunmfzwAM DArayatA puruzeRAnugamyamAno nirgatyAvocat--"eza Kalu mahApratIhArARAmanantaraScakzuzyo devasya pAriyAtranAmA dOvArikaH .
samanugfhRAtvenamanurUpayA pratipattyA kalyARABiniveSI' iti .
dOvArikastu samupasftya kftapraRAmo maDurayA girA savinayamaBAzata-- "AgacCata .
praviSata devadarSanAya .
kftaprasAdo devaH' iti .
bARastu "Danyo'smi, yadevamanugrAhyaM mAM devo manyate' ityuktvA tenopadiSyamAnamArgaH prAviSadaByantaram .
aTa vanAyujEH, ArawwajEH, BAradvAjEH, sinDudeSajEH, pArasIkESca, SoRESca, SyAmESca, SvetESca, piYjarESca, haridBiSca, tittirikalmAzESca, paYcaBadrESca, mallikAkzaMSca, kfttikApiYjarESca, AyatanirmAMsamuKEH, anutkawakarRakoSEH, suvfttaSlakzRasuGawitaGaRwikAbanDEH, yUpAnupUrvIvakrAyatodagragrIvEH, upacayaSvasatsvanDasaMDiBiH, nirBugnoraHsTalEH asTUlapraguRaprasftErlohapIWakaWinaKuramaRqalEH, atijvatruwanaBayAdanirmitAntrARIvodarARi vfttAni DArayadBiH, udyaddro RIviBajyamAnapfTujaGanEH, jagatIdolAyamAnabAlapallavEH, kaTamapyuBayato niKAtadfQaBUripASasaMyamananiyantritEH, AyatErapi paScAtpASabanDaparavaSaprasAritEkANGriBirAyatatarErivopalakzyamAREH, bahuguRasUtragraTitagrIvAgaRqakEH, AmIlitalocanEH, dUrvArasaSyAmalaPenalavaSabalAn daSanagfhItamuktAn ParaParitatvacaH kaRqUjuzaH pradeSAn prajAlayadBiH, sAlasavalitavAlaDiBiH, ekaSaPaviSrAntiSramasrastaSiTilitajaGanArDEH, nidrayA praDyAyadBiSca, sKalitahuNkAramandamandaSabdAyamAnESca, tAqitaKUraDaraRIraRitamuKaraSiKaraSuraliKitakzmAtalErGAsamaBilazadBiSca, tAqitaKUraDaraRIraRitamuKaraSiKaraKuraliKitakzmAtalErGAsamaBilazadBiSca, prakIryamARayavasagrAsarasamatsarasamudBUtakzoBESca, prakupitacaRqacaRqAlahuNkArakAtaratarataralatArakESca, kuNkumapramfzwipiYjarANgatayA satatasannihitanIrAjanAnalarakzyamARErivoparivitatavitAnEH, puraHpUjitABimatadEvatEH, BUpAlavallaBEsturaNgErAracitAM mandurAM vilokayan, kutUhalAkziptahfdayaH kiYcidantaramatikrAnto hastavAmenAtyuccatayA niravakASamivAkASaM kurvARam, mahatA kadalIvanena parivftaparyantaM sarvato maDukaramayIBirmadasrutiBirnadIBirivApatantIBirApUryamARam, ASAmuKavisarpiRA bakulavanAnAmiva vikasatAmAmodeva limpantaM GrARendriyaM dUrAdavyaktamiBaDizRyAgAramapaSyat .
apfcCacca--"atra devaH kiNkaroti?' iti .
asAvakaTayat--"eza Kalu devasyOpavAhyo vAhyaM hfdayaM jAtyantarita AtmA bahiScarAH prARA vikramakrIqAsuhfddarpaSAta iti yaTArTanAmA vAraRapatiH .
tasyAvasTAnamaRqapo'yaM mahAn dfSyate' iti .
sa tamavAdIt--"Badra! SrUyate darpaSAtaH yadyevamadozo vA paSyAmi tAvadvAraRendrameva .
ator'hasi mAmatra prApayitum .
atiparavAnasmi kUtUhalena' iti .
so'BAzata--"Bavatvevam .
AgacCatu BavAn .
ko dozaH .
paSyatu tAvadvAraRendram' iti .
gatvA ca taM pradeSaM dUrAdeva gaBBIragalagarjitErviyati cAtakakadambakErBuvi ca BavananIlakaRWakulEH kalakekAkalakalamuKaramuKEH kriyamARAkAlakolAhalam, vikacakadambasaMvAdimadasurAsOraBaBaritaBuvanam, kAyavantamivAkAlameGakAlam, aviralamaDubindupiNgalapaJajAlakitAM sarasImivAtyavagAQAM daSAM caturTImutsfjantam, anavaratamavataMsaSaNkErAmandrakarRatAladunduBiDvaniBiH paYcamIpraveSamaNgalAramBamiva sUcayantam .
aviratacalanacitratripadIlalitalAsyalayErdelAyamAnadIrGadehABogavattayA medinIvidalanaBayena BAramiva laGayantam, digBittitawezu kAyamiva kaRqUyamAnam, AhavAyodastahastatayA digvAraRAnivAhvayamAnam, brahnastamBamiva sTUlaniSitadantena karapatreRa pAwayantam, amAntaM BuvanAbyantare bahiriva nirgantumIhamAnam sarvataHsarasakisalayalatAlAsiBirleSikESciraparicayopacitErvanEri va vikziptaM, saSEvalabisavisaraSabalasalilEH saroBiriva cADoraRErADIyamAnanidAGasamayasamucitopacArAnandam, api ca pratigajadAnapavanAdAnadUrotkziptenAnekasamaravijayagaRanAleKABiri va valivalayarAjiBistanIyasIBistaraNgitodareRAtisTavIyasA hastArgaladaRqenArgalayantamiva sakalaM sakulaSElasamudradvIpakAnanaM kakuBAM cakravAlam, ekaM karAntarArpitenotpalASena kadalIdaRqenAntargataSIkarasicyamAnamUlam, muktapallavamivAparaM lIlAvalambinA mfRAlajAlakena samararasoccaromAYcakaRwakitamiva dantamARqamudvahantam, visarpantyA ca dantakARqayugalasya kAntyA saraHkrIqAsvA ditAni kumudavanAnIva bahuDA vamantam, nijayaSorASimiva diSAmarpayantam, kukarikIwapAwanadurvidagDAn siMhAnivopahasantam, kalpadrumadukUlamuKapawamiva cAtmanaH kalayantam, hastakARqadaRqodDaraRalIlAsu ca lakzyamARena raktAMSukasukumAratareRa tAlunA kavalitAni raktapaJavanAnIva varzantam, aBinavakisalayarASInivodgirantam, kamalakavalapItaM maDurasamiva svaBAvapiNgalena vamantaM cakzuzAM, cUtacampakalavalIlavaNgakakkolavantyelAlatAmiSritAni sasahakArARi karpUrapUritAni pArijAtakavanAnIvopaBukAni punaHpuna karawAByAM bahalamadAmodavyAjena visfjantam, aharniSaM viBramakftahastasTitiBirarDaKaRqitapuRqrekzukARqakaRqUyanaliKitEralikulavAcAlitErdAnapawwakErvilaBamAnamiva sarvakAnanAni karipatInAm, aviralodabindusyandinA himaSilASakalamayena viBramanakzatramAlAguRena SiSirIkriyamARam, sakalavAraRendrADipatyapawwabanDabanDuramivoccEstarAM Siro daDAnam, muhurmuhuH sTagitApAvftadiNmuKAbyAM karRatAlatAlavfntAByAM vIjayantamiva BartfBaktyA dantaparyaNkikAsTitAM rAjalakzmIm, AyatavaMSakramAgatena gajADipatyacihnena cAmareReva calatA vAlaDinA virAjamAnam, svacCaSiSiraSIkaracCalena digvijayapItAH sarita iva punaHpunarmuKena muYcantam, kzaRamavaDAnadAnaniHspandIkftasakalAvayavAnAmanyadviradaqiRqimAkarRanANgavalanAnAmante dIrGaPUtkArEH pariBavaduHKamivAvedayantam, alabDayudDamivAtmAnamanuSocantam, ArohADirUQipariBavena lajjamAnamivANgulIliKitamahItalam, madaM muYcantam, avajYAgfhItamuktakavalakupitArohArawanAnuroDena madatandrInimIlitanetratriBAgam, kaTaM kaTamapi mandamandamanAdarAdAdadAnaM kavalAn, arDajagDatamAlapallavasrutaSyAmalarasena praBUtatayA madapravAhamiva muKenApyutsfjantam, calantamiva darpeRa, Svasantamiva SOryeRa, mUrcCantamiva madena, truwyantamiva tAruRyena, dravantamiva dAnena, valgantamiva balena, mAdyantamiva mAnena, udyantamivotsAhena, tAmyantamiva tejasA, limpantamiva lAvaRyena, siYcantamiva sOBAgyena, snigDaM naKezu, paruzaM romavizaye, guruM muKe, sacCizyaM vinaye, mfduM Sirasi, dfQaM paricayezu, hrasvaM skanDabanDe, dIrGamAyuzi, daridramudare, satatapravfrtta dAne, balaBadraM madalIlAsu, kulakalatramAyattatAsu, jinaM kzamAsu, vahnivarzaM kroDamokzezu, garuQaM nAgodDftizu, nAradaM kalahakutUhalezu, SuzkASanipAtamavaskandezu, makaraM vAhinIkzoBezu, ASIvizaM daSanakarmasu, varuRaM hastapASAkfzwizu, yamavAgurAmarAtisaMvezwanezu, kAlaM pariRatizu, rAhuM tIkzRakaragrahaRezu, lohitANgaM vakracArezu, alAtacakraM maRqalabrAntivijYAnezu, manoraTasaMpAdakaM cindAmaRiparvataM vikramasya, dantamuktASElastamBanivAsaprAsAdamaBimAnasya, GaRwAcAmaramaRqanamanoharamicCAsaMcaraRavimAnaM manasvitAyAH, madaDArAdurdinAnDakAraM ganDodakaDArAgfhaM kroDasya, sakAYcanapratimaM mahAniketanamahaNkArasya, sagaRqaSElaprasravaRaM krIqAparvatamavalepasya, sadantatoraRaM vajramandiraM darpasya, uccakumBakUwAwwAlakavikawaM saMcArigiridurgaM rAjyasya,
kftAnekabARavivarasahasraM lohaprAkAraM pfTivyAH, SilImuKaSataJANkAritaM pArijAtapAdapaM BUnandanasya, taTA ca saMgItagfhaM karRatAlatARqavAnAm, ApAnamaRqapaM maDupamaRqalAnAm, antaHpuraM SfNgArABaraRAnAm, madanotsavaM madalIlAlAsyAnAm, akzuRRapradozaM nakzatramAlAmaRqalAnAm, akAlaprAvfwkAlaM madamahAnadIpUraplavAnAm, alIkaSaratsamayaM saptacCadavanaparimalAnAm, apUrvahimAgamaM SIkaranIhArARAm, miTyAjalaDaraM garjitAqambarARAM darpaSAtamapaSyat .
AsIccAsya cetasi--"nUnamasya, nirmARe girayo grAhitAH paramARutAm .
kuto'nyaTA gOravamidam .
AScaryametat .
vinDyasya dantAvAdivarAhasya karaH' iti vismayamAnamevaM dOvAriko'bravIt-- "paSya,-- mityEvAliKitAM manoraTaSatErniHSezanazwAM priyaM cintAsADanakalpanAkulaDiyAM BUyo vane vidvizAm .
AyAtaH kaTamapyayaM smftipaTaM SUnyIBavaccetasAM nAgendraH sahate na mAnasagatAnASAgajendrAnapi ..
tadehi .
punarapyenaM drakzyasi .
paSya tAvaddevam' ityaBiDIyamAnaSca tena madajalapaNkilakapolapawwapatitAM mattAmiva madaparimalena mukulitAM kaTamapi tasmAddfzwimAkfzya tenEva dOvArikeRopadiSyamAnavartmA samatikramya BUpAlakulasahasrasaMkflAni trIRi kakzAntarARi caturTe muktAsTAnamaRqapasya purastAdajire sTitam, dUrAdUrDvasTitena prAMSUnA karRikAragOreRa vyAyAmavyAyatavapuzA SastriRA mOlena SarIraparivArakalokena paNktisTitena kArtasvarastamBamaRqaleneva parivftam, AsannopavizwaviSizwezwalokam, haricandanarasaprakzAlite tuzAraSIkaraSItalatale dantapARqurapAde SaSimaya iva muktASElaSilApawwaSayane samupavizwam, SayanIyaparyantavinyaste samarpitasakalavigrahaBAraM Buje, diNmuKavisarpiRi dehapraBAvitAne vitatamaRimayUKe GarmasamayasuBage sarasIva mfdumfRAlajAlajawilajale sarAjakaM ramamARam, tejasaH paramARuBiriva kevarlarnirmitam, anicCantamapi baladAropatayitumiva siMhAsanam, sarvAvayavezu sarvalakzaRErgfhItam, gfhItabrahnacaryamAliNgitaM rAjalakzamyA, pratipannAsiDArADAraRavratamavisaMvAdinaM rAjarzim, vizamarAjamArgavinihitapadasKalanaBiyeva sulagnaM Darme, sakalaBUpAlaparityaktena BIteneva labDavAcA sarvAtmanA satyena sevyamAnam, AsannavAravilAsinIpratiyAtanABiScaraRanaKapAtinIBirdigBiriva daSaBirvigrahAvarjitABiH praRamyamAnam, dIrGErdigantapAtiBirdfzwipAtErlokapAlAnAM kftAkftamiva pratyavekzamARam, maRipAdapIWapfzWapratizWitakareRoparigamanAByanujYAM mfgyamARamiva divasakareRa, BUzaRapraBAsamutsAraRabadDaparyantamaRqalena pradakziRIkriyamARamiva divasena, apramaRamadBirgiriBirapi dUyamAnaM, SOryozmaRA PenAyamAnamiva candanaDavalaM lAvaRyajalaDimudvahantamekarAjyorjityena, nijapratibimbAnyapi nfpacakracUqAmaRiDftAnyasahamAnamivadarpaduHKAsikayA cAmarAnilaniBena bahuDeva SvasantIM rAjalakzmIM daDAnam, sakalamiva catuHsamudralAvaRyamAdAyotTitayA SriyA samupaSlizwam, ABaraRamaRikiraRapraBAjAlajAyamAnAnIndraDanuHsahasrARIndraprABftaprahitAni vilaBamAnamiva rAjYAM saMBAzaRezu parityaktamapi maDu varzaMntam, kAvyakaTAsvapItamapyamftamudvamantam, visramBaBAzitezvanAkfzwamapi hfdayaM darSayantam, prasAdezu niScalAmapi SriyaM STAne STAne STApayantam, vIragozWozu pulakitena kapolasTalenAnurAgasaMdeSamivopAMSu raRaSriyaH SfRvantam, atikrAntasuBawakalahAlApezu snehavfzwimiva dfzwimizwe kfpARe pAtayantam, parihAsasmitezu gurupratApaBItasya rAjakasya svacCamASayamivadaSanAMSuBiH kaTayantam, sakalalokahfdayasTitamapi nyAye tizWantam, agocare guRAnAmaBUmO sOBAgyAnAmavizaye varapradAnAnAmaSakya ASizAmamArge manoraTAnAmatidUre dEvasyAdiSyupamAnAnAmasADye DarmasyAdfzwapUrve lakzmyA mahattve sTitam, aruRapAdapallavena sugatamanTaroruRA vajrAyuDanizWuraprakozWapfzWena vfzaskanDena BAsvadbimbADareRa prasannAvalokitena candramuKena kfzRakeSena vapuzA sarvadevatAvatAramivEkatra darSayantam, api ca mAMsalamayUKamAlAmalinitamahItale mahati mahArhe mARikyamAlAmaRqitameKale mahAnIlamaye pAdapIWe kalikAlaSirasIva salIlaM vinyastavAmacaraRam, AkrAntakAliyaPaRAcakavAlaM bAlamiva puRqarIkAkzam, kzOmapARqureRa caraRanaKadoDitipratAnena prasaratA mahIM mahAdevIpawwabanDeneva mahimAnamAropayantam, apraRatalokapAlakopenevAtilohitO sakalanfpatimOlimAlAsvatipItaM paJarAgaratnAtapamiva vamantO sarvatejasvimaRaaqalAstamayasaMDyAmiva DArayantAvaSezarAjakakusumaSeKaramaDurasasrotAMsIva sravantO samastasAmantasImantottaMsasraksOraBaBrAntErBramaramaRqalEramitrottamANgEriva muhUrtamapyavirahitO savAhanatatparAyAH Sriyo vikacaraktapaNkajavanavAsaBavanAnIva kalpayantO jalajaSaNKamInamakarasanATatalatayA kaTitacaturamBoDiBogacihnAviva caramO daDAnam, diNnAgadantamusahAbyAmiva vikawamakaramuKapratibanDabanDurAByAmudvelalAvaRyayoDipravAhAByAmi va PenAhitaSoBAbyAM kalAcandanadrumAByAmiva BogimaRqalaSiroratnaraSmirajyamAnamUlAByAM hfdayAropitaBUBAraDAraRamARikyastamBAbyAmUrudaRqAByAM virAjamAnam, amftaPenapiRqapARqunA meKalAmaRimayUKaKacitena nitambabimbavyAsaNginA vimalapayoDOtena netrasUtraniveSaSoBinADaravAsasA vAsukinirmokeReva mandaraM dyotamAnam, aGanena satArAgaRenoparikftena dvitIyAmbareRa BuvanABogamiva BAsamAnam, iBapatidaSanamusalasahasrolleKakaWinamasfRenAparyAptAmbarapraTimnA
viviDavAhinIsaMkzoBakalakalasaMmardasahizRunA kElAsamiva mahatA sPawikatawenoruRoraHkapAwena virAjamAnam, SrIsarasvatyorurovadanopaBogaviBAgasUtreReva pAtitena SezeReva ca tadBujastamBavinyastasamastaBUBAralabDaviSrAntisuKaprasuptena hAradaRqena parivalitakanDaram .
jIvitAvaDigfhItasarvasvamahAdAnadIkzAcIreReva hAramuktAPalAnAM kiraRanikareRa prAvftavakzaHsTalam, ajajigIzayA bAlErBujErivAparEH prarohadBirbAhUpaDAnaSAyinyAH SriyAH karRotpalamaDurasaDArAsaMtAnEriva galadBirBujajanmanaH pratApasya nirgamanamArgErivAvirBavadBiruraREH keyUraratnakiraRadaRqEruBayataHprasAritamaRimayapakzavitAnamiva mARikyamahIDaram, sakalalokAlokamArgArgalena caturudaDiparikzepaKAtaSAtakumBaSilAprAkAreRasarvarAjahaMsabanDavajrapaYjareRa BuvanalakzmIpraveSamaNgalamahAmaRitoraRenAtidIrGadordaRqayugalena diSAM dikpAlAnAM ca yugapadAyatimapaharantam, sodaryalakzmIcumbanaloBena kOstuBamaReriva muKAvayavatAM gatasyADarasya galatA rAgeRa pArijAtapallavaraseneva siYcantaM diNmuKAni, antarAntarA suhftparihAsasmitEH prakIryamARavimaladaSanaSiKApratAnEH prakftimUQAyArAjaSriyAH prajYAlokamiva darSayantam, muKajanitendusandehAgatAni kumudinIvanAnIva prezayantam, sPuwasPawikaDavaladaSanapaNktikftakumudavanaSaNkApravizwAM SarajjyotsnAmiva visarjayantam, madirAmftapArijAtaganDagarBeRa BaritasakalakakuBA muKAmodenAmftamaTanadivasamiva sfjantam, vikacamuKakamalakarRikAkoSenAnavaratamApIyamAnaSvAsasOraBami vADomuKena nAsAvaMSena, cakzuzaH kzorasnigDasya DavalimnA diNmuKAnyapUrvavadanacandrodayodvelakzIrodotplAvitAnIva kurvARam, vimalakapolaPalakapratibimbatAM cAmaragrAhiRIM vigrahiRImiva muKanivAsinIM sarasvatIM daDAnam, aruRena cUqAmaRiSocizA sarasvatIrzyAkupitalakzmIprasAdanalagnena caraRAlaktakeneva lohitAyatalalAwatawam, ApAwalAMSutantrIsaMtAnavalayinIM kuRqalamaRikuwilakowibAlavIRAmanavaratacalitacaraRAnAM vAdayatAmupavIRayatAmiva svaravyAkaraRavivekaviSAradam, SravaRAvataMsamaDukarakulAnAM kalakvaRitamAkarRayantam, utPullamAlatImayena rAjalakzmayAH kacagrahalIlAlagnena naKajyotsnAvalayeneva muKaSaSiparivezamaRqalena muRqamAlAguRena parikalitakeSAntam, SiKaRqABaraRaBuvA muktAPalAlokena marakatamaRikiraRakalApena cAnyonyasaMvalanavfjinena prayAgapravAhaveRikAvAriRevAgatya svayamaBizicyamAnam, SramajalavilInabahalakfzRAgurupaNkatilakakalaqkakalpitena kAlimnA prArTanAcAwucaturacaraRapatanaSataSyAmikAkiRaeneva nIlAyamAnalalAwenduleKABiH kzuBitamAnasodgatErutkalikAkalApEriva hArErullasadBiravazwaByamAnABirvilAsavalganacajulErMBrUlatAkalpErIzyrayA Sriyamiva tarjayantIBirAyAmiBiH svasitEraviralaparimalErmalayamArutamayEH pASErivAkarzantIBirvikawabakulAvalIvarAwakavezwitamuKErbfhadBiH stanakalaSEH svadArasaMtozarasamivASezamudDarantIBiH kucotkampikAvikArapreNKitAnAM hArataralamaRInAM raSmiBirAkfzya hfdayamiva haWAtpraveSayantIBiH praBAmucAmABaraRamaRInAM mayUKEH prasAritErbahuBiriva bAhubirAliNgantIBirjf mBAnubanDabanDuravadanAravindAvaraRIkftEruttAnEH karakisalayEH saraBasapraDAvitAni mAnasAnIva nirunDatIBirmadanAnDamaDukarakulakIryamARakarRakusumarajaHkaRakURitakoRAni kusumaSaraSaranikaraprahAramUrcCAmukulitAnIva locanAni caturaM saMcArayantIBiranyonyamatsarAdAvirBavadBahGuramukuwiviBramakziptEH kawAkzEH karRendIvarARIva tAqayantIBiranimezadarSanasuKarasarASiM manTaritapakzmaRA cakzuzA pItamiva komalakapolapAlIpratibimbitaM vahantIBiraBilAzalIlAnirnimittasmitEScandrodayAniva madanasahAyakAya saMpAdayantIBiraNgaBahgavalanAnyonyaGawitottAnakaraveRikABiH sPuwanamuKarANgulIkARqakuRqalIkriyamARanaKadIDitinivahaniBenAkiYcitkarakAmakArmukARIva ruzA BaYjantIBirvAravilAsinIBirvilupyamAnasOBAgyamiva sarvataH, sparSasvinnavepamAnakarakisalayagalitacaraRAravindAM caraRagrAhiRIM vihasya koRenalIlAlasaM Sirasi tAqayantam, anavaratakarakalitakoRatayA cAtmanaH priyAM vIRAmiva Sriyamapi Sikzayantam, niHsneha iti DanEH, anASrayaRIya iti dozEH, nigraharuciritIndriyEH, durupasarpa iti kalinA, nIrasa iti vyasanEH, BIrurityayaSasA, durgrahacittavfttiriti cittaBuvA, strIpara iti sarasvatyA,
zaRQa iti parakalatrEH, kAzWAmuniriti yatiBiH, DUrta iti veSyABiH, neya iti suhfdBiH, karmakara iti viprEH, susahAya iti SatruyoDEH, ekamapyanekaDA gfhyamARam, SantanormahAvAhinIpatim, BIzmAjjitakASitamam, droRAccApalAlasam, guruputrAdamoGamArgaRam, karRAnmitrapriyam, yuDizWirAdbahukzamam, BImAdanekanAgAyutabalam, DanaYjayAnmahABArataraRayogyam, kAraRamiva kftayugasya, bIjamiva vibuDasargasya, utpattidvIpamiva darpasya, ekAgAramiva karuRAyAH, prAtiveSikamiva puruzottamasya, Kaniparvatamiva parAkramasya, sarvavidyAsaMgItagfhamiva sarasvatyAH, dvitIyAmftamanTanadivasamiva lakzmIsamutTAnasya, baladarSanamiva vEdagDyasya, ekasTAnamiva sTitInAm, sarvasvakaTanamiva kAnteH, apavargamiva rUpaparamARusargasya, sakaladuScaritapratAyaScittamiva rAjyasya, sarvabalasandohAvaskandamiva kandarpasya, upAyamiva purandaradarSanasya, Avartanamiva Darmasya, kanyAntaHpuramiva kalAnAm, paramapramARamiva sOBAgyasya rAjasargasamAptyavaBfTasnAnadivasamiva sarvaprajApatInAm, gamBIraM ca, prasannaM ca, trAsajananaM ca, ramaRIyaM ca, kOtukajananaM ca, puRyaM ca, cakravarttinaM harzamadrAkzIt .
dfzwvA cAnugfhIta iva nigfhIta iva sABilAza iva tfpta iva romAYcamucA muKena muYcannAnandabAzpavAribindUndUrAdeva vismayasmeraH samacintayat--"so'yaM sujanmA, sugfhItanAmA, tejasAM rASiH, caturudaDikedArakuwumbI, BoktA brahnastamBaPalasya, sakalAdirAjacaritajayajyezWamallo devaH parameSvaro harzaH .
etena ca Kalu rAjanvatI pfTvI .
nAsyahareriva vfzaviroDIni bAlacaritAni, na paSupateriva dakzajanodvegakArIRyeSvayavilAsatAni, na Satakratoriva gOtravinASapiSunAH pravAdAH na yamasyevAtivallaBAni daRqagrahaRAni, na varuRasyeva nistriMSagrAhasahasrarakzitA ratnAlayAH, na Danadasyeva nizPalAH sanniDilABAH, na jinasyevArTavAdaSUnyAni darSanAni, na candramasa iva bahuladozopahatAH SriyaH .
citramidamatyamaraM rAjatvam .
api cAsya tyAgasyArTinaH, prajYAyAH SAstrARi, kavitvasya vAcaH, sattvasya sAhasasTAnAni, utsAhasya vyApArAH kIrterdihmuKAni, anurAgasya lokahfdayAni, guRagaRasya saMKyA, kOSalasya kalA, na paryApto vizayaH .
asmiMSca rAjani yatInAM yogapawwakAH, pustakarmaRAM pArTivavigfhAH, zawpadAnAM dAnagrahaRakalahAH, vfttAnAM pAdacCedAH, azwapadAnAM caturaNgakalpanA, pannagAnAM dvijagurudvezAH, vAkyavidAmaDikaraRavicArAH, iti samupasftya copavItI svastiSabdamakarot .
aTottare nAtidUre rAjaDizRyasya gajaparicArako maDuramaparavakramucceragAyat-- "karikalaBa vimuYca lolatAM cara vinayavratamAnatAnanaH .
mfgapatinaKakowiBaNguro gururupari kzamate na te'NkuSaH' ..
rAjA tu tacCru tvA dfzwvA ca taM giriguhAgatasiMhabfMhitagamBIreRa svareRa pUrayanniva naBoBAgamapfcCat--"eza sa bARaH?' iti .
"yaTA'jYApayati devaH .
so'yam' iti vijYApito dOvArikeRa "na tAvadenamakftaprasAdaH paSyAmi' iti tiryaNnIlaDavalAMSukaDArAM tiraskariRImiva BramayannapANganIyamAnataralatArakasyAyAminIM cakzuzaH praBAM parivftya prezWasya pfzWato nizaRRasya mAlavarAjasUnorakaTayat--"mahAnayaM BujaNgaH' iti .
tUzRIMBAvena tvagamitanarendravacasi tasminmUke ca rAjaloke muhUrtamiva tUzRIM sTitvA bARo vyajYApayat--"deva! avijYAtatattva iva, aSraddaDAna iva, neya iva, aviditalokavfttAnta iva ca kasmAdevamAjYApayasi? svEriRo vicitrASca lokasya svaBAvAH pravAdASca .
mahadBistu TArTadarSiBirBavitavyam .
nArhasi mAmanyaTA saMBAvayitumaviSizwamiva .
brAhnaRo'smi jAtaH somapAyinAM vaMSe vAtsyAyanAnAm .
yaTAkAlamupanayanAdayAH kftAH saMskArAH .
samyakpaWitaH sAqgo vedaH .
SrutAni ce yaTASaktiH SAktrARi .
dAraparigrahAdaByagAriko'smi .
kA me BujaNgatA .
lokadvayAviroDiBistu cApalEH SESavaSUnyamAsIt .
atrAnapalApo'smi .
anenEva ca gfhItavipratIsAramiva me hfdayam .
idAnIM tu sugata iva SAntamanasi manAviva kartari varRASramavyavasTAnAM samavartinIva ca sAkzAddaRqaBfti deve SAsati saptAmburASiraSanASezadvIpamAlinIM mahIM ka ivAviSaNkaH sarvavyasanabanDoravinyasya manasApyaBinayaM kalpayizyati .
AsatAM ca tAvanmAnuzyakopetAH .
tvatpraBAvAdalayo'pi BItA iva maDu pibanti .
raTANganAmAno'pi lajjanta ivAByanuvfttivyasanEH priyARAm .
kapayo'pi cakitA iva capalAyante .
SarAravo'pi sAnukroSA iva SvApadagaRAH piSitAni BuYjate .
sarvaTA kAlena mAM jYAsyati svAmI svayameva .
anapAcInacittavfttigrAhiRyo hi Bavanti prajYAvatAM prakftayaH' ityaBiDAya tUzRImaBUt .
BUpatirapi "evamasmABiH Srutam' ityaBiDAya tUzRImevABavat .
saMBAzaRAsanadAnAdinA tu prasAdena nEnamanvagrahIt .
kevalamamftavfzwiBiH snapayanniva snehagarBeRa dfzwipAtamAtreRAntargatAM prItimakaTayat .
astABilAziRi ca lambamAne savitari visarjitarAjaloko'ByantaraM prAviSat .
bARo'pi nirgatya DOtArakUwakomalAtapatvizi nirvAti vAsare, AstAcalakUwakirIwe niculamaYjarIBAMsi tejAMsi muYcati viyanmuci marIcimAlini, atiromanDamanTarakurahgakuwumbakADyAsyamAnamradizWagozWInapfzWAsvaraRyasTalIzu, SokAkulakokakAminIkUjitakaruRAsu taraNgiRItawozuvAsaviwapopavizwavAcAwacawakacakravAlezvAlavAlAvarjitasekajalakuwezu nizkuwezu, divasavihftipratyAgataM prasrutastanaM stananDaye Dayati DenuvargamudgatakzoraM kzuDitatarRakavrAte, krameRa cAstaDarADaraDAtuDunIpUraplAvita iva lohitAya mAnamahasi majjati sanDyAsinDupAnapAtre pAtaNge maRqale, kaRaRqalujalaSuciSayacaraRezu cEtyapraRatiparezu pArASarizu, yajYapAtrapavitrapARO prakIrRabarhizyuttejasi jAtavedasi havIMzi vazawkurvanti yAyajUkajane, nidrAvidrARadropaRakulakalilakulAyezu kApeyavikalakapikulezvArAmataruzu nirjigamizati jarattarukowarakuwIkuwumbini kOSikakule, munikarasahasraprakIrRasanDyAvandanodabindunikara iva danturayati tArApaTasTalIM sTavIyasi tArakAnikurambe ambarASrayiRi SarvarISabarISiKaRqe KaRqaparaSukaRWakAle kavalayati bAle jyotiH SezaM sAnDyamanDakArAvatAre, timiratarjananirgatAsu dahanapravizwadinakarakaraSAKAsviva sPurantIzu dIpaleKAsu, ararasampuwasaMkrIqanakaTitAvfttizviva gopurezu, Sayanopajozajuzi jaratIkaTitakaTe SiKayizamARe SiSujane, jaranmahizamazImalImasatamasi janitapuRyajana prajAgare vijfmBamARe BIzaRatame tamImuKe, muKaritavitatajyaDanuzi varzati SaranikaramanavaratamaSezasaMsAraSemuzImuzi makaraDvaje, ratAkalpAramBaSoBini SamBalIsuBAzitaBAji Bajati BUzAM BujizyAjane, sEranDrIbaDyamAnaraSanAjAlajalpAkajaGanAsu janIzu, vaSikaviSiKAvihAriRIzvananyajAnuplavAsu pracalitAsvaBisArikAsu, viraloBavati varawAnAM veSantaSAyinInAM maYjuni maYjIraSiYjitajaqe jalpite, nidrAvidrARadrAGIyasi drAvayatIva ca virahihfdayAni sArasarasite, BAvivAsaravIjANkuranikara iva ca vikIryamARe jagati pradIpaprakare nivAsasTAnamagAt .
akarocca cetasi--"atidakziRaH Kalu devo harzaH, yadevamanokabAlacaritacApalocitakOlInakopito'pi manasA snihyatyeva mayi .
yadyahamakzigataH syAM na me darSanena prasAdaM kuryAt .
icCati tu mAM guRavantam .
upadiSanti hi vinayamanurUpapratipattyupapAdanena vAcA vinApi BartavyAnAM svAminaH .
api ca GiNmAM svadozAnDamAnasamanAdarapIqitamevamatiguRavati rAjanyanyaTA cAnyaTA ca cintayantam .
sarvaTA taTA karomi, yaTA yaTAvasTitaM jAnAti mAmayaM kAlena' ityevamavaDArya cAparedyurnizkramya kawakAtsuhfdAM bAnDavAnAM ca Bavanezu tAvadatizWat, yAvadasyasvayameva gfhItasvaBAvaH pfTivIpatiH prasAdavAnaBUt .
aviSacca punarapi narapatiBavanam .
svalpEreva cAhoBiH paramaprItena prasAdajanmano mAnasya premRo visramBasya draviRasya narmaRaH praBAvasya ca parAM kowimAnIyata narendreReti .

iti SrImahAkavibARaBawwakfte harzaYcarite rAjadarSanaM nAma dvitIya ucCvAsaH .







tftIya ucCvAsaH
nijavarzAhitasnehA bahuBaktajanAnvitAH .
sukAlA iva jAyante prajApuRyena BUBujaH  .. 3.1 ..
sADUnAmupakartu lakzmIM drazwuM vihAyasA gantum.
na kutUhalikasyamanaScaritaM ca mahAtmanAM Srotum   .. 3.2 ..

aTa kadAcidviralitabalAhake, cAtakAtaNkakAriRi kvaRatkAdambe, darduradveza mayUramadamuzi, haMsapaTikasArTasarvAtiTO, DOtAsiniBanaBasi, BAsvaraBAsvati, SuciSaSini, taruRatArAgaRe, galatsunAsIraSarAsane, sIdatsOdAmanIdAmni, dAmodaranidrAdruhi, drutavEdUryavarRArRasi GUrRamAnamihikAlaGumeGamoGamaGavati, nimIlannIpe, nizkusumakuwaje, nirmukulakandale, komalakamale, maDusyandIndIvare, kahlArAhlAdini, SePAlikASItalIkftaniSe, yUTikAmodini, modamAnakumudAvadAtadaSadiSi, saptacCadaDUliDUsaritasamIre, svabakilabanDurabanDUkAvaDyamAnAkARqasaDye, nIrAjitavAjini, uddAmadantini darpakzIbOkzake, kzIyamARapaNkacakravAle, bAlapulinapallavitasinDuroDasi, pariRAmASyAnaSyAmAke, janitapriyaNgamaYjarIrajasi, kaWoritatrapusatvaci, kusumasmeraSare, SaratsamayAramBe rAjYaH samIpAdvARo banDUndrazwuM punarApi taM brAhnaRADivAsamagAt .
samupalabDaBUpAlasaMmAnAtiSayaparituzwAstvasya jYAtayaH SlAGamAnA niryayuH .
krameRa ca kAMScidaBivAdayamAnaH, kaScidaBivAdyamAnaH, kEScicCirasi cumbyamAnaH, kAMScinmUrDni samAjiGran, kEScidAliNgyamAnaH, kAMScidAliNgan, anyErASizAnugfhyamARaH, parAnanugfhRan, bahubanDumaDyavartI paraM mumude .
saMBrAntaparijanopanItaM cAsanamAsInazu guruzu Beje .
BajamAnaScArcAdisatkAraM nitarAM nananda .
prIyamARena ca manasA sarvAMstAnparyapfcCart--"kAccadetAvato divasAnsu kano yUyam? apratyUhA vA samyakkaraRaparitozitadvijacakrA krAtavI kriyA kriyate? yayAvadavikalamantraBAYji BuYjate vA havIMzi hutaBujaH? yaTAkAlamaDoyate vA bawavaH? pratidinamavicCinno vA vedAByAsaH? kaccitsa eva cirantano yajYavidyAkarnaRyaBiyogaH? tAnyeva vyAkaraRe parasparasparDAnubanDAbanDyadivasadarSitAdarARi vyAKyAnamaRqalAni, sEva vA purAtInI parityaktAnyakartavyA pramARagozWI, sa eva vA mandIkftetaraSAstraraso mImAMsAyAmatirasaH? kaccitta evABinavasuBAzitasuDAvarziRaH kAvyAlApAH?' iti .
aTa te tamUcu-"tAta! saMtozajuzAM satatasaMnihitavidyAvinodAnAM vEtAnavahnimAtrasahAyAnAM kiyanmAtraM na kftyaM suKitayA sakalaBuvanaBujiBfjaNgarAjadehadIrGe rakzati kzitiM kzitiBuje .
sarvaTA suKina eva vayam, viSezeRa tu tvayi vimuktakOsIdye parameSvarapArSvavartini vetrAsanamaDitizWati .
sarve ca yaTASakti yaTAviBavaM yaTAkAla ca saMpAdyante viprajanocitAH kriyAkalApAH' ityevamAdiBirAlApEH skandAvAravArtABiSca SESavAtikrAntakrIqAnusmaraREH pUrvajakaTABiSca vinoditamanAstEH saha suciramatizWat .
utTAya ca maDyandine yaTAkriyamARAH sTitIrakarot .
BuktavantaM ca ta sarve jYAtayaH paryavArayan .
atrAntare dukUlapawwapraBave SiKaRqyapANgapARqunI pORqre vAsasI vasAnaH snAnAvasAnasamaye vanditayA torTamfdA gorocanayA ca racitatilakaH, tElAmalakamasfRitamOliH, anuccacUqAcumbinA nibijena kusumApoqakena samudBAsamAnaH, asakfdupayuktatAmbUlavimalADararAgakAntiH, ekaSalAkAYjanajanitalocanaruciH, aciraBuktaH, vinItamAryaM ca vezaM daDAnaH, pustakavAcakaH sudfzwirAjagAma .
nAtidUravartinyAM cAsandyAMnizasAda .
sTitvA ca mudUrtamiva tatkAlApanItasUtravezwanamapi naKakiraRErmfdumfRAlasUtrOravAvezwitaM pustakaM puronihitaSaraSalAkAyantrake niDAya, pfzWataH sanIqasaMnivizwAByAM maDukarapArAvatAByAM vaMSikAByAM datte sTAnake prABAtikaprapAWakacCedacihnIkftamantaraM patramutkzipya, gfhItvA ca katipayapatralaGvIM kapAwikAM kzAlayanniva mazImalinAnyakzarARi dantakAntiBiH, arcayanniva sitakusumamuktiBirgranTam, muKasaMnihitasarasvatInUpuraravEriva gamakErmaDurErAkzipanmanAMsi SrotFRAM gItyA pavamAnaproktaM purARaM papAWa .
tasmiMSca taTA SrutisuBagagItigarBaM paWati sudfzwO nAtidUravartI vandI sUcIbARastAramaDureRa gItiDvanimanuvartamAnaH svareRedamAryAyugalamagAyat--

tadapi munigItamatipfTu tadapi jagadvyApi pAvanaM tadapi.
harzacaritAdaBinnaM pratiBAti hi me pUrARamidam   .. 3.3 ..
vaMSAnugamavivAdi sPuwakaraRaM BaratamArgaBajanaguru.
SrIkaRWaviniryAta gItamidaM harzarAjyamiva   .. 3.4 ..

tacCrutvA bARasya catvAraH pitAmahamuKapaJA iva vedAByAsapAvatritamUrtayaH, upAyA iva sAmaprayogalalitamuKAH, gaRapatiH, aDipatiH, tArApatiH, SyAmala iti pitfvyaputrA BrAtaraH, prasannavfttayaH, gfhItavAkyAH, kftagurupadanyAsAH, nyAyavAdinaH, sukftasaMgrahAByAsaguravo labDasADuSabdA loka iva vyAkaraRe'pi sakalapurARarAjarzicaritABijYAH, mahABArataBAvitAtmAnaH, viditasakaletihAsAH, mahAvidvAMsaH, mahAkavayaH, mahApuruzavfttAntakutUhalinaH, suBAzitaSravaRarasarasAyanAH, vitfzRAH, vayasi vacasi yaSasi tapasi sadasi mahasi vapuzi yajuzi ca praTamAH, pUrvameva kftasaMgarAH, vivakzavaH, smitasuDADavalitakapolodarAH, parasparasya muKAnivyalokayan .
aTa tezAM kanIyAnkamaladaladIrGalocanaH SyAmalo nAma bARasya preyAnprARAnAmapi vaSayitA dattasaMjYastEH sapraRayaM daSanajyotsnAsnapitakakuBA muKendunA baBAze--"tAta bARa! dvijAnAM rAjA gurudAragrahaRamakArzItpurUravA brAhnaRaDanatfzRayA dayitenAyuzA vyayujyata .
nahuzaH parakalatrABilAzA mahABujaNga AsIt .
yayAtirAhitabrAhnaRIpAYigrahaRaH papAta .
sudyumnaH strImaya evABavat .
somakasya praKyAtA jagati jantuvaDanirGfRatA .
mAnDAtA mArgaRavyasanena saputrapOtro rasAtalamagAt .
purukutsaH kutsitaM karma tapasyannapi mekalakanDakAyAmakarot .
kuvalayASvo BujaNgalokaparigrahAdaSvatarakanyAmapi na parijahAra .
pfTuH praTamapuruzakaH pariBUtavAnpfTivIm .
nfgasya kfkalAsaBAve'pi varRasaMkaraH samadfSyata .
sOdAsena narakzitA payAkulIkftA kziti .
nalamavaSAkzahfdayaM kaliraBiBUtavAn .
savaraRo mitraduhitari viklavatAmagAt .
daSaraTa izwarAmonmAdena mftyumavApa .
kArtavIryo gobrAhnaRAtipIqanena niDanamayAsIt .
marutta izwavahusuvarRako'pi debadvijabahumato na baBava .
SantanurativyasanAdekAkI viyukto vAhinyA vipine vilalApa .
pARqurvanamaDyagato matsya iva madanarasAvizwaH prARAnmumAca .
yuDizWiro guruBayavizaRRahfdayaH samaraSirasi satyamutsfzwavAn .
itTaM nAsti rAjatvamapakalaNgamfte devadevAdamataH sarvadvIpaBUjo harzAt .
asya hi bahUnyAScaryARi SrUyante .
taTA hi-atra balajitA niScalIkftAScalantaH kftapakzAH kzitiBftaH .
atra prajApatinA SezaBogimaRqalasyopari kzaRA kftA .
atra puruzottamena sinDurAjaM pramaTya lakzmIrAtmIkftA .
atra balinA mocitaBUBfdvezwano mukto mahAnAgaH .
atra devenABiziktaH kumAraH .
atra svAminEkaprahArapAtitArAtinA praKyApitA SaktiH .
atra narasiMhena svahastaviSasitArAtinA prakawIkfto vikramaH .
atra parameSvareRa tuzAraSElaBuvo durgAyA gfhItaH karaH .
atra lokanATena diSAM muKezu parikalpitA lokapAlAH, sakalaBuvanakoSaScAgrajanmanAM viBaktaH, ityevamAdayaH praTamakftayugasyeva dfSyante mahAsamAramBAH .
ato'sya sugfhItanAmnaH purAyarASeH pUrvapuruzavaMSAnukrameRAditaH praBfti caritamicCAmaH Srotum .
sumahAnkAlo naH SuSrUzamARAnAm .
ayaskAntamaRaya iva lohAni nIrasanizWurARi kzullakAnAmapyAkarzanti manAMsi mahatAM guRAH, kimuta svaBAvasarasamfdUnItarezAm .
kasya na dvitIyamahABArate Bavedasya carite kutUhalam? AcazwA BabAn .
Bavatu BArgavo'yaM vaMSaH SucinAnena puRyarAjarzicaritaSravaRena sutarAM SucitaraH, ityevamaBiDAya tUzRImaBUt .
bARastu vihasyAbravIt--Arya! na yuktyanurUpamaBihitam .
aGawamAnamanoraTamiva BavatAM kutUhalamavakalpayAmi .
SakyASakyaparisaMKyAnaSUnyAH prAyeRa svArTatfzaH .
paraguRAnurAgiRI priyajanakaTASravaRarasaraBasamohitA ca manye mahatAmapi matirapaharati pravivekam .
paSyatvAryaH kva paramARuparimARaM bawuhfdayam, kva samastabrahnastamBavyApi devasya caritam? kva pAramitavarRarvfttayaH katipaye SabdAH, kva saMKyAtigAstadguRAH? sarvajYasyApyayamavizayaH, vAcaspaterapyagocaraH, sarasvatyA apyatiBAraH, kimutAsmadviDasya? kaH Kalu puruzAyuzaSatenApi SaknuyAdavikalamasya caritaM varRayitum? ekadeSe tu yadi kutUhalaM vaH, sajjA vayam .
iyamaDigatakatipayAkzaralavalaDIyasI jihvA kvopayogaM gamizyati? BavantaH SrotAraH .
vaRyate harzacaritam .
kimanyat .
divasaH paScAllambanamAnakapilakiraRajawABAraBAsvaro BagavAnBArgavarAma iva samantapaYcakaru DeramahAhrade nimajjati saDyArAgapawale pUzA .
Svo nivedayitAsmi iti .
sarve ca te "taTA' iti pratyapadyanta .
nAticirAdutTAya saMDyAmupAsituM SoRamayAsIt .
aTa maDumadapallavitamAlavIkapolakomalAtape mukulite'hni, kamalinImIlanAdiva lohitatame tamolihi ravO lambamAne, raviraTaturagamArgAnusAreRa yamamahiza iva DAvati naBasi tamasi, krameRa ca gfhatApasakuworakapawalAvalambizu raktAtapacCedEH saha sahftezu valkalezu, kalikalmazamuzi muzRati gaganamagnihotraDAmaDUme, saniyame yajamAnajane manOvratini, vihAravelAvilole paryawati patnIjane, vikIryamARaharitaSyAmAkaSAlipUlikAsu dugDAsu homakapilAsu, hUyamAne vEtAnatanUnapAti, pUtavizwaropavizwe kfzRAjinajawile jawini japati bawujane, brahnAsanADyAsini DyAyati yogigaRe, tAlaDvaniDAvamAnAnantAntevAsini alasavfdDaSrotriyAnumatena galadgranTadaRqakodgAriRi sadyAM samavaDArayati vaWaraviwabawusamAje, samunjjati ca jyotizi tArakAKye Ke, prApte pradozAramBe BavanamAgatyopavizwaH snigDErbanDuBiSca sArDa tayEva gozWayA tasTO .
nItapraTamayAmaSca gaRapaterBavane parikalpitaM SayanIyamasevata .
itarezAM tu sarvazAM nimIlitadfSAmapyanupajAtanidrARAM kamalavanAnAmiva sUryodayaM pratipAlayatAM kutUhalena kaTamapi sA kzapA kzayamagacCat .
aTa yAminyAsturye yAma pratibudDaH sa eva bandI SlokadvayamagAyat--

"paScAdaNGriM prasArya trikanativitata drAGayitvANgamuccEr
AsajyABugnakaRWo muKamurasi sawA DfliDUmrA viDUya  .
GAsagrAsABilAzAdanavaratacalatproTatuRqasturaNgo
mandaM SabdAyamAno viliKati SayanAdutTitaH kzmAM KureRa'  .. 3.5 ..
kurvannABugnapfzWo muKanikawakawi kanDarAmAtiraScIM
lolenAhanyamAnaM tuhitakaRamucA caYcatA kesareRa  .
nidrAkaRqUkazAyaM kazati nibiqitaSrotraSuktisturaNgas
tvaNgatpakzmApralagnagantanuvusakaRaM koRamakzRaH KureRa  .. 3.6 ..

bARastu tacCratbA samutsfjya nidrAmutTAya pkzAlya vadanamupAsya ca BagavatIM saMDyAmudite ca Bagavati savitari gfhItatAmbUlastatrEvAtizWat .
atrAntare sarve'sya jYAtayaH samAjagmuH, parivAye cAsAMcakrire .
asAvapi pUrvodDAtena viditABiprAyastezAM puro harzacaritaM kaTayitumAreBe-- SrUyatAm--asti puRyakftAmaDivAso vAsavAvAsa iva vasuDAmavatIrRaH satatamasakIrRavarRavyavahArasTitiH kftayugavyavasTaH, sTalakamalabahalatayA potronmUlyamAnamfRAlErudgItamedinIsAraguREriva kftamaDukarakA lAhalErharulliKyamAnakzetraH, jYIrodapayaH pAyipayodasiktABiriva puRqrekzuvAwasaMtatiBirnirantaraH, pratidiSamapUrvaparvatakEriva KalaDAnaDAmaBirviBajyamAnEH sasyakUwEH saMkawasakalasImAntaH, samantAdudDAtaGawIsicyamAnErjIrakajUwErjawilitaBUmiH, urvarAvarIyoBiH SAleyEralaNkftaH, pAkaviSarArurAjamAzanikarakirmIritEScasPuwitamudgaPalakoSIkapiSitErgoDUmaDAmaBiH sTalIpfzWEraDizWitaH, mahizapfzWapratizWitagAyadgopAlapAlitESca kIwapawalalampawa cawakAnusftEravawuGawitaGaRwAGawIrawitaramaRIyErawadBirawavIM haravfzaBapItamAmayASaNkayAbahuDA viBaktaM kzIrodamiva kzIraM kzaradBirbAzpacCedyatfRatfptErgoDanErDavalitavipinaH, viviDamaKahomaDUmAnDaSatamanyumuktErlocanOrava sahasrasaMKyEH kfzRaSArEH SArIkftoddeSaH, DavalaDUmimucA ketakIvanAnAM rajoBiH pARqurIkftEH praTamodDUlanaBasmaDUsarEH Sivapurasyeva praveSEH pradeSErupaSoBitaH, SAkakandalaSyAmalitagrAmopakaRWakASyapIpfzWaH, pade pade karaBapAlIBiH pIlupallavaprasPowitEH karapuwapIqitakomalamAtuluNgAdalarasopaliptEH svecCAvicitakuNkumakesarakftapuzpaprakarEH pratyagraPalarasapAnasuKasuptapaTikErvanadevatAdIyamAnAmftarasaprapAgfhEriva drAkzAlatAmaRqapEH sPuratPalAnAM ca bIjalagnaSukacaYcu rAgARAmiva samArUQakapikulakapolasaMdihyamAnakusumAnAM dAqamInA vanErviloBanIyopanirgamaH, vanapAlapIyamAnanArikelarasAsavESca paTikalokalupyamAnapiRqaKarjUrErgolANgalalihyamAnamaDurAmodapiRqIrasEScakoracaYcujarjaritArukErupavanEraBirAmaH, tuNgArjunapAloparivftESca gokulAvatArakaluzitakUlakIlAlEraDvagaSataSaraRyEraraRyavaruRaDarAbanDEravaDyavanaranDraH, karaBIyakumArakapAlyamAnErOzwrakErOraBrakESca kftasaMbADaH, diSi diSi raviraTaturagaviloBanAyEva viloWanamfditakuNku masTalIrasasamAlabDAnAmutproTapuwErunmuKErudaraSAyikiSorakajavajananAya praBaYjanamiva cApibantInAM vAtahariRInAmiva svacCandacAriRInAM vaqavAnAM vfndErvicaradBirAcitaH, anavaratakratuDUmAnDakArapravfttErhaMsayUTEriva guRErDavalitaBuvanaH, saMgItagatamurajaravamattErmayUrEriva viBavErmuKaritajIvalokaH, SaSikarAvadAtavfttErmuktAPalEriva guRiBiH prasADitaH, paTikaSatavilupyamAnasPItaPalErmahAtaruBiriva sarvAtiTiBiraBigamanIyaH, mfgamadaparimalavAhimfgaromAcCAditErhimavatpAdEriva mahattarEH sTi rIkftaH, proddaRqasahasrapatropavizwadvijottamErnArAyaRanABimaRqalEriva toyASayErmaRqitaH, maTitapayaHpravAhaprakzAlitakzitiBiH kzIrodamaTanAramBEriva mahAGozEH pUritASaH SrIkaRWo nAma janapadaH .
yatra tretAgniDUmASrupAtajalajYAlitA ivAkzIyanta kudfzwayaH .
pacyamAnacayanezwakAdahanadagDAnIva nAdfSyanta duritAni .
CidyamAnayUpadAruparaSupAwita iva vyadIryatADarmaH .
maKaSiKiDUmajalaDarADArADOta iva nanASa varRasaMkaraH .
dIyamAnanekagosahasraSfNgaKaRqyamAna ivApalAyata kaliH .
surAlayaSilAGawwanawaNkanikaranikftA iva vyadIryanta vipadaH .
mahAdAnaviDAnakalakalABidrutA iva prAdravannupadravAH .
dopyamAnasatramahAnasasahasrAnalasatApitA iva vyalIyanta vyADayaH, vfzavivAhaprahatapuRyapawahapawurava trAsitA iva nopAsarpannapamftyavaH saMtatabrahnaGozabaDirIkftA ivApajagmurItayaH .
DarmADikArapariBUtamiva na prABavaddurvEvam .
tatra cEvaMviDe nAnArAmABirAmakusumaganDaparimalasuBago yOvanAramBa iva Buvanasya, kuNkumamalanapiYjiritabahumahizIsahasraSoBito'ntaHpuraniveSa iva Darmasya, marududDUyamAnacamarIbAlavyajanaSataDavalitaprAnta ekadeSa iva surarAjyasya, jvalanmaKaSiKisahasradIpyamAnadaSadigantaH SivirasaMniveSa iva kftayugasya paJAsanasTitabrahnarziDyAnADIyamAnasakalAkuSalapraSamaH praTamo'vatAra iva brahnalokasya, kalakalamuKaramahAvAhinISatasaMkulo vipakza ivottarakurUpaRAm, riSvaramArgaRasaMtApAnaBijYasakalajano vijigIzuriva tripurasya, suDArasasiktaDavalagfhapaNktipARquraH pratiniGiriva candralokasya, maDumadamattakASinIBUzaRaravaBaritaBuvano nAmABihAra iva kubera nagarasya, sTARvISvarAKyo janapadaviSezaH .
yastapovanamiti muniBiH, kAmAyatanamiti veSyABiH, saMgItaSAleti lAsakEH, yamanagaramiti SatruBiH, cintAmaRiBUmirityarTiBiH vIrakzetramiti SastropajIviBiH, gurukulamiti vidyArTiBiH, ganDarvanagaramiti gAyanEH, viSvakarmamandiramiti vijYAniBiH, lABaBUmiriti vandehakEH, dyUtasTAnamiti banDiBiH, sADusamAgama iti sadBiH, vajrapaYjaramiti SaraRAgatEH, viwagozWIti vidagDEH, sukftapariRAma iti paTikEH, asuravivaramiti vAtikEH SAkyASrama iti SamiBiH, apsaraHpuramiti kAmiBiH, mahotsavasamAja iti cAraREH, vasuDAreti ca viprEragfhyata .
yatra ca mAtaNgAminyaH SIlavatyaSca, gOryo viBavaratASca, SmAmAH paJarAgiRyaSca, DavaladvijaSucivadanA madirAmodiSvasanASca, candrakAntavapuzaH SirIzakomalANgayaSca, aBujaNgagamyAH kaYcukinyaSca, pfTukalatraSriyo daridramaDyakalitASca, lAvaRyavatyo maDuraBAziRyaSca, apramattAH prasannojjvalamuKarAgASca akOtukAH prOQASca pramadAH .
yatra ca pramadAnAM cakzureva sahajamuRqamAlAmaRqanaM BAraH kuvalayadaladAmAni, alakapratibimbAnyeva kapIlatalagatAnyaklizwAH SravaRAvataMsAH panaruktAni tamAlakisalayAni, priyakaTA eva suBagAH karRAlakArA AqambaraH kumqalAdiH, kapolA eva satatamAlokakArakA viBavo niSAsu maRipradopAH suraBiniHsvAsAkfzwaM maDukarakulameva ramaRIyaM muKAvaraRaM kulastrIjanAcAro jAlikA, vARyeva maDuratarA vIRA bAhyavijYAnaM tantrItAqanam, hAsA evAtiSayasuraBayaH pawavAsA nirarTakAH karpUrapAMsavaH, aDarakAntivisara evojjvalataro'NgarAgo nirguRo lAvaRyakalaNkaH kuNkumapaNkaH, bAhava eva komalatamAH, parihAsaprahAravetralatA nizprayojanAni mfRAlAni, yOvanozmasvedabindava eva vidagDAH kucAkakftayo hArAstu BArAH, SroRya eva viSAlasPawikaSilAtalacaturasrA rAgiRAM viSramakAraRamanimittaM BavanamaRivedikAH .
kamalalOBanilAnAnyalikulAnyeva muKarARi padABaraRakAni nizPalAnIndranIlamaRinUpurARi .
nUpuraravAhftA BavanakalahaMsA eva samucitAH saMcaraRasahAyA ESvaryaprapaYcAH parijanAH .
tatra ca sAkzAtsahasrAkza iva sarvavarRaDaraM DanurdaDAnaH, meramaya iva kalyARaprakftitve, mandaramaya iva lakzmIsamAkarzaRe, jalaniDimaya iva maryAdAyAm, AkASamaya iva SabdaprAdurBAve, SaSimaya iva kalAsaMgrahe, vedamaya ivAkftrimAlApatve, DaraRimaya iva lokaDftikaraRe, pavanamaya iva sarvapArTivarajovikAraharaRe, gururvacasi, pfTururasi, viSAlo manasi, janakastapasi, suyAtrastejasi, sumantro rahasi, buDaH sadasi, arjuno yaSasi, BIzmo Danuzi, nizaDo vapuzi, SatruGnaH samare, SUraH SUrasenAkramaRedaSaH prajAkarmaRi, sarvAdirAjatejaHpuYjanirmita iva rAjA puzyaBUtiriti nAmnA baBUva .
pfzunA gOriveyaM kfteti yaH sparDamAna iva mahIM mahizIM cakAra .
nisargasvEriRI svarucyanuroDinI ca Bavati hi mahatAM matiH .
yatastasya kenacidanupadizwA sahajEva SESavAdAraByAnanyadevatA Bagavati, BaktisuraBe, BuvanaBfti, BUtaBAvane, BavacCidi, Bave BUyasI BaktiraBUt .
akftavfzaBaDvajapUjAviDirna svapne'pyAhAramakarot .
ajam, ajaram, amaragurum, asurapuraripum, aparitagaRapatim, avaladuhitfpatim, aKilaBuvanakftacaraRanatim, paSUpatiM prapanno'nyadevatASUnyamanyata tralokyam .
BartfcittAnuvartinyaScAnujIvinAM prakftayaH .
taTA hi-gfhe gfhe BagavAnapUjyata KaRqaparaSuH .
vavurasya homAlavAlAnalavilIyamAnabahalaguggulu ganDagarBAH snapanakzIraSIkarakzodakzAriRo vilvapallavadAmadalodvAhinaH puRya vizayezu vAyavaH .
SivasaparyAsamucitErupAyanEH prABftESca pOrAH pAdopajIvinaH sacivAH svaBujabalanirjitASca karadIkftA mahAsAmantAstaM sizevire .
taTA hi-kElAsakUwaDavalEH kanakapatralAlaNkftavizARakowiBirmahA pawwEScayamaRiyazwipradIpEScabrahnasUtrESca mahArhamARikyaKaRqaKacitESca muKakozEH paritozamasya manasi cakruH .
antaHpurARyapi svayamArabvabAleyataRqulakaRqanAni devagfhopalepanalohitatarakarakisalayAni kusumagraTanavyagrasamastaparijanAni tasyABilazitamanvavartanta .
taTA ca paramamAheSvaraH sa BUpAlo lokataH SuSrAva Buvi Bagavantamaparamiva sAkzAddakzamaKamaTanaM dAkziRAtya bahuviDavidyApraBAvapraKyAtErguREH SizyErivAnekasahasrasaMKyErvyAptamartyalokaM BEravAcAryanAmAnaM mahASEvam .
upanayanti hi hfdayamadfzwamapi janaM SIlasaMvAdAH .
yataH sa rAjA SravaRasamakAlameva tasminBeravAcArye Bagavati dvitIya iva kapardini dUragate'pi garIyasIM babanDa Baktim .
AcakANkza ca manoraTarapyasya sarvaTA darSanam .
aTa kadAcitparyaste'stAcalacumbini vAsare'ntaHpuravartinaM rAjAnamapasftya pratIhArI vijYApitavatI--"deva! dvAri parivrAqAste, kaTayati ca BEravAcAryavacanAddevamanuprApto'smi' iti .
rAjA tu tacCratvA sAdaram--"kvAsO? AnayAtrEva, praveSayEnam' iti cAbravIt .
taTA cAkarotpratIhArI .
na cirAcca prAMvaSantaM prAMSum, AjAnuBujam, BEkzakzAmamapi sTUlAsTiBiravayavEH pIvaramivopalakzyamARam, pfTUttamANgam, uttuNgavaliBaNgasTapuwalalAwam, nirmAMsagaRqakUpakam, maDubindupiNgalaparimaRqalAkzarm, izadAvakraDoRam, ati pralambEkakarRapASam, alAbubIjavikawonnatadantapaNktim, turagAnUkaSlaTADaraleKam, lambacibukAyatataralapanam, aMsAvalambinA kAzAyeRa yogapawwakena viracitavEkakzakam, hfdayamaDyanibadDagranTinA ca rAgeReva KaRqaSaH kftena DAturasAruRena karpawena kftottarAsaNgam, punaruktabAlapragrahavezwananiScalamUlena badDamftpariSoDanavaMSatvaktitOnA kOpInasanATaSiKareRa KarjUrapuwasamudgakagarBIkftaBikzAkapAlakena dAravaPalakatrayatrikoRatriyazwinivizwakamaRqalunA bahurupapAditapAdukAvasTAnena sTUladaSAsUtraniyantritapustikApUlakena vAmakaraDftena yogaBArakeRADyAsitaskanDam, itarakaragfhItavetrAsanaM maskariRamadrAkzIt .
kzitipatirapyugapatamucitena cEnamAdareRAnvagrahIt .
AsInaM ca papracCa--"kva BEravAcAryaH?' iti .
sAdaranarapativacanamuditamatistu parivrAwtamupanagaraM sarasvatItawavanAvalambini SUnyAyatane sTitamAcacakze .
BUyaScAbaBAze--"arcayati hi mahABAgaM BagavAnASIrvatacasA' ityuktvA copaninye yogaBArakAdAkfzya BEravAcAryaprahitAni ratnavanti bahalAlokaliptAntaH purARi paYca rAjatAni puRqarIkARi .
narapatistu priyajanapraRayaBaNgakAtaro dAkziRyamanuruDyamAno grahaRalAGavaM ca laNGayitumasamarTo dolAyamAnena manasA sTitvA ciraM kaTakaTamapyatisOjanyaniGnastAni jagrAha .
jagAda ca--"sarvaPalaprasavahetuH SivaBaktiriyaM no manoraTadurlaBAni Palati PalAni .
yenEvamasmAsu prIyate tatraBagavAnBuvanagururBEravAcAryaH .
Svo drazwAsmi Bagavantam' ityuktvA ca maskariRaM vyasarjayat .
anayA ca vArtayA parAM mudamavApa .
aparedyuSca prAtarevotTAya vAjinamaDiruhya samucCritaSvetAtapatraH samudDUyamAnaDavalacAmarayugalaH katipayEreva rAjaputrEH parivfto BEravAcAryaM savitAramiva SaSI drazwuM pratasTe .
gatvA ca kiYcidantaraM tadIyamevABimuKamApatantamanyatamaM SizyamadrASrIt .
aprAkzIcca--"kva BagavAnAste?' iti .
so'kaTayat--"asya jIrRamAtfguhasyotareRa bilvavAwikAmaDyAste' iti .
gatvA ca taM pradeSamavatatAra turagAt .
praviveSa ca bilvavAwikAm .
aTa mahataH kArpaWikavfndasya maDye prAtareva snAtam, taddAzwapuzpikam, anuzWitAgnikAryam, kftaBasmareKAparihAraparikare haritagomayopaliptakzititalavitate vyAGracarmaRyupavizwam, kfzRakambalaprAvaraRaniBenAsuravivarapraveSASaNkayA pAtAlAnDakArAvAsamivAByasyantam, unmizitA vidyutkapilenAtmatejasA mahAmAMsavikrayakrItena manaH SilApaNkeneva SizyalokaM limpantam, jayAkftEkadeSalambamAnarudrAkzaSaNKaguwikenorDvabadDena SiKApASena baDnantamiva, vidyAvalepadurvidagDAnuparisaMcarataH sidDAn, DavalakatipayaSiroruheRa vayasA vaYcapaYcASataM varzARyatikrAmantam, KAlityakzIyamARaSaNkalomaleSam, lomaSakarRaSazwalIpraheSam, pfTulalAwatawam, tiraSyAmaBasmalawikA bahuSaH SirorGatadanDaguggulusaMtApasPuwitakapAlAsTipARqurarAja NkAmiva janayantam, sahajalalAwabaliBaNgasakocitakUrcaBAgAM bamruBAsaM BrUsaMgatyA nirantarAmAyAminImekAmiva BrUleKAM biBrARam, rizatkAcarakanInikena raktApAhganigantaMSupratAnena maDyaDvalaBAsendrAyuDenevAtidIrGeRa locanayugalena parito mahAmaRqalamivAnekavarRarAgamAliKantam, sitapItalohita pawAkAvaliSbalam, SivanalImiva dikzu vikzipantam, tArkzyatuRqakowikubjAgraGoRam, dUravidIrRasfkkasaMkziptakapolam, kiYciddanturatayAsadAhfdayasaMnihitaharaROlicandrAtapeneva nirgacCatA dantAlokena Davala yantaM diSaM jAlam, jihvAsrasTitasarvaSEvasaMhitAtiBAraReva manAkpralambitOzWam, pralambaSravamapAlIpreNKitAByAM sPAwikakaRqalAByA SukrabfhaspatiByAmiva surAsuravijayavidyAsidDiSradvayAnubaDyamAnam, badDavivi GOzaDimantrasUtrapaNktinA sarohavalayene prakazWSaNKaRqaM pUzRao dantatamiva BagavatA Bavena Bagne BaktyA BfzaRIkftaM kalayantam, aKilarasakUpodaYcanaGawIyantramAlAmiva rudrAkzamAlAM dakziRena pARinA Bramayantam, urasi dolAyamAnenApiNgalAgreRa kUwakacakalApena saMmArjayantamivAntargataM nijarajonikaram, atinibiqanIlalomamaRqalavicitaM ca DyAnalabDena jyotizA dagDamiva hfdayadeSaM daDAnarm, izatpraSiTilavalibalayabaDyamAnatundam, upayamAnasPiNmAMsapiRqakam, pARqurapavitrakzOmAvfkOpInam, sAvazWamBaparyaNkabanDamaRqalitenAmftaPenaSvetarucA yogapawwakena vAsukinevApratihatA nekamantrapraBAvAvirBUtena pradakziRIkriyamRam, aruRatABarasasukumArataratalasya pAdayugalasya nirmalEnEKamayUKajAlakErjarjarayantamiva mahAniGAnodDaraRarasena rasAtalam, toyakzAlitaSucinA SOtapAdukAyugale haMsamiTuneneva BAGIraTItIrTayAtrAparicayAgatenAmucCamAnacaraRAntikam, SiKara niKAtakubjakAlAyasakaRwakena vERavena viSAKikAdaRqena sarvavidyayayAsidDiviGnavinAyakApanayanANkuSeneva satatapArSvavartinA virAjamAnam, abahuBAziRaM mandahAsinaM sarvopakAriRaM kumArabrahnacAriRam, atitapasvinam, mahAmanasvinaM sftakroDan, akfSAnuroDam, mahAnagaramivAdInaprakftiSoBitam, merumiva kalpatarupaccavarASisukumAracCAyam, kElAsamiva paSupaticaraRarajaHpavitritaSirasam, Sivalokamiva mAheSvaragaRAnuyAtam, jalaniDimivAnekanadanadIsahasraprakzAlitaSarIram, jANnavIpravAhamiva bahu puRyatIrTasTAnaSUcim, DAma Darmasya, tIrTaM taTyasya, koSaM kuSalasya, pattanaM pUtatAyAH SAlA Solasya, kzetraM kzamAyAH SAleyaM SalInatAyAH, pattanaM pUtatAyAH, SAlA Solasya, kzetraM kzamAyAH SAleyaM SAlInatAyAH, sTAnaM sTiteH, ADAraM DfteH AkaraM karuRAyAH, niketana kOtukasya, ArAmaM rAmaReyakamya, pAsAdaM prasAdasya, AgAraM gOravasya, samAja sOjanyasya, saMBavaM sadBAvasya, kAlaM kaleH, BagavantaM sakzAdiva virUpAkzaM BEravAcAryaM dadarSa .
BEravAcAryastu dUrAdeva rAjAnaM dfzwvA SaSinamiva jalaniDiScacAla .
praTamatarotTitaSizyalokaScotTAya pratyujjagAma .
samarpitaSrIPalopAyanaScajahnukarRasamudgIryamARagaNgApravAhahradagamBIrayA girA svastiSabdamakarot .
narapatirapi prItivistAryamARaDavalimnA cakzuzA pratyarpayanniva bahutarARi puRqarIkavanAni lalAwapawwaparyastena codaMsunA SiKAmaRinA maheSvaraprasAdamiva tftIyanayanodgamenaprakASayannAvarjitakaRpallavapalAyamAnamaDukaraH SivasevAsamunmUlitASezapApalavamucyamAna iva dUrAdavanataH praRAmamaBinavaM cakAra .
AcAryo'pi--"AgacCa atropaviSa' iti SArdUlacarmAtmIyamadarSayat .
upadarSitapraSrayastu rAjA mattahasakalagadgadasvarasuBagAM maDurasamayIM mahAnadImiva pravartayanvAcaM vyAjahAra--"Bagavan! nArhasi mAmanyanfpasKalitEH KalIkartum .
aSezarAjakopekzitAyA hatalakzmyAH KalvayaM SIlAparADo draviRadOrAtmyaM vA yadevamAcarati mayi guruH .
aBUmirayamupacArARAm .
alamatiyantraRayA .
dUrasTito'pi manoraTaSizyo'yaM jano BavatAm .
mAnanIyaM ca guruvannollaNGanamarhati gurorAsanam .
AsatAM ca Bavanta evAtra' iti vyAhftyA parijanopanIte vAsasi nizasAda .
BEravAcAryo'pi prItyAnatikramaRIyaM nfpavacanamanuvartamAnaH pUrvavattadeva vyAGrAjinamaBajata .
AsIne ca sarAjake parijane Sizyajane ca samucitamarDyAdikaM cakre .
krameRa ca nfpamADuryahftAntaHkaraRaH SaSikaranikaravimalA daSanadIDitIH sPurantIH SivaBaktIriva sAkzAddraSayannuvAca-"tAta! atinamratEva te kaTayati guRAnAM gOravam .
sakalasaMpatpAtramasi .
viBavAnurUpAstu pratipattayaH .
janmanaH praBatyadattadfzwirevAsmi svApateyezu .
yataH sakaladozakalApAnalenDanErDanEravikrItaM kvaciYcCarIrakamasti .
BEkzarakzitAH santi prARAH .
durgfhItAni katicidvidyante vidyAkzarARi .
BagavacCivaBawwArakapAdasevayA samupArjitAH kiyatyo'pi saMnihitAH puRyakaRikAH .
svIkriyatAM yadatropayogArham .
pratanuguRagrAhyARi kusumAnIva hi Bavanti satAM manAMsi .
api ca, vidbatsaMmatAH SrUyamARA api sADavaH SabdA iva suDore'pi hi manasi yaSAMsi kuvaMnti .
vivaraM viSataH kutUhalasya PenaDavarlaH srotoBirivApahriyamARo guRagaRErAnoto'smi kalyARinA' iti .
rAjA tu taM pratyavAdIt--"Bagavan! anuraktezvapi SarIrAdiza sADUnAM svAmina eva praRayinaH .
yuzmaddarSanAdupArjitameva cAparimitaM kuSalajAtam .
anenEvAgamanena spfhaRIyaM padamAropito'smi guruRA' iti viviDABiSca kaTABiSciraM sTitvA gfhamagAt .
anyasmindivase BEravAcAryo'pi rAjAnaM drazwuM yayO .
tasmE ca rAjA sAntaHpuraM saparijanaM sakozamAtmAnaM niveditavAn .
sa ca vihasyAvAca--"tAta! kva viBavAH, kva ca vayaM vanavarDitAH? DanozmaRA mlAyatyalaM lateva manasvitA .
KadyotAnAmivAsmAkamiyamaparopatApinI rAjate tejasvitA .
BavAdfSA eva BAjanaM BUteH' iti sTitvA ca kaYcitkAlaM jagAma .
parivrAwtenEva krameRa paYca paYca rAjatAni puRqarIkARyupAyanIcakAra .
ekadA tu SvetakarpawAvftaM kimapyAdAya prAviSat .
upaviSya ca pUrvavatsTitvA muhUrtamabravIt--"mahABAga! BavantamAha BagavAnyaTAsmacCizyaH pAtAlasvAminAmA brAhnaRaH .
tena brahnarAkzasahastAdapahfto mahAsirawwahAsanAmA .
so'yaM BavadBujayogyo gfhyatAm' ityaBiDAyApahftakarpawAvacCAdanAtparivArAdAcakarza Saradgaganatalamiva piRqatAM nItam, kAlindIpravAhamiva stamBitajalam, nandakajigIzayA kfzRakopitaM kAliyamiva kfpAmatAM gatam, lokavinASAya prakASitaDArAsAraM pralayakAlameGaKaRqamiva naBastalAtpatitam, dfSyamAnavikawadantamaRqalaM hAsamiva hiMsAyAH, haribAhudaRqamiva kftadfQamuzwigraham, sakalaBuvanajIvitApaharaRakzameRa kAlakUweneva nirmitam, kftAntakopAnalataptenevAyasA Gawitam, atitIkzRatayA pavanasparSenApi ruzeva kvaRantaM maRisaBAkuwwimapatatpratibimbaccaJanAtmAnamapi dviDeva pAwayantam, ariSiraSCedalagnEH kacEriva kiraREH karAlitaDAram, muhurmuhustaqidunmezataralEH praBAcakracCuritErjarjaritAtapam, KaRqaSaSCindantamiva divasam, kawAkzamiva kAlarAtreH, karRotpalamiva kAlasya, oNkAramiva krOyasya alakAramahaNkArasya, kulamitraM kopasya, dehaM darpasya, susahAyaM sAhasasya, apatyaM mftyoH, AgamanamArgaM lakzmyAH, nirgamanamArgaM kIrteH, kfpARam .
avanipatistu taM gfhItvA kareRAyuDaprItyA pratimAniBenAlihganniva suciraM dadarSa .
saMdideSa ca-"vaktavyo BagavAn paradravyagrahaRAvajYAdurvidagDamapi hi me mano yuzmadvizaye na Saknoti vacanavyatikramavyaBicAramAcaritum' iti .
paribrAwtu gfhIte tasmin parituzwaH "svasti Bavate .
sADayAmaH' ityuktvA nirayAsIt .
nfpaSca prakftyA vIrarasAnurAgI tena kfpARenAmanyata karatalavartinI medinIm .
aTa bajatsu divasezvakadA BEravAcAryo rAjAnamupaNvare sopagrahamavAdIt--"tAta! svArTAlasAH paropakAradakzASca prakftayo Bavanti BavyAnAm .
BavAdfSAM cArTidarSanaM mahotsavaH praRayanamArADanamarTagrahaRamupakAraH .
BUmirasi sarvalokamanoraTAnAm .
yenABiDIyase .
SrUyatAm .
Bagavato mahAkAlahfdayanAmno mahAmantrasya kfzRasragambarAnulepanenAkalpena kalpakaTitena mahASmaSAne japakowyA kftapUrvasevo'smi .
tasya ca vetAlasADanAvasAnA sidDiH .
asahAyESca sA duravApA .
tvaM cAlamasmE karmaRe .
tvayi ca gfhItaBare Bavizyantyapare sahAyAstrayaH .
ekaH sa evAsmAkaM wAwiBanAmA bAlamitraM maskarI yo BavantamupatizWate .
dvitIyaH sa pAtAlasvAmI .
aparo macCizya eva kaRatAlanAmA drAviqaH .
yadi sADu manyase tato nIyatAmayaM diNnAgahastadIrGo gfhItAwwahAso niSAmekAmekadiNmuKArgalatAM bAhuH .
' iti kftavacasi ca tasminnanDakArapravizwa iva dfzwaprakASaH prAptopakArAdakASaH pramuditenAntarAtmanA narendraH samaBAzata--"Bagavan! paramanugfhIto'smyanena SizyajanasAmAnyena nideSena kftaparigrahamivAtmAnamavEmi' iti .
nananda ca tena narendravyAhftena BEravAcAryaH .
cakAra ca saMketam--"asyAmevAgAminyAmasitapakzacaturdaSIkzaRayAmiyatyAM belAyAmamuzminmahASmaSAnasamIpaBAji SUnyAyatane SastradvitIyenAyuzmatA drazwavyA vayam' iti .
aTAtikrAntezvahaHsu prAptAyAM ca tasyAmeva kfzRacaturdaSyAM SEvena viDinA dIkzitaH kzitipo niyamAnaBUta .
kftADivAsaM ca saMpAditaganDaDUpamAlyAdipUjaM KaqgamawwahAsamakarot .
tataH pariRate divase kenApi karmasADanAya kftaruDirabaliviDAnAsviva lohitAyamAnAsu dikzu ruDirabalilampawAsu ca belAlajihvAsviva lambamAnAsu ca ravidIDitizu, narendrAnurAgeRa gfhItAparadiSi svayamiva dikpAlatAM cikIrzati savitari, yAtuDAnIzviva varDamAnAsu tarucCAyA, pAtAlatalavAsizu viGnAya dAnavezvivottizWatsu tamomaRqalezu, naBasi puYjIBavati rOdraM karma didfkzamARA iva nakzatragaRe vigAQAyAM SarvaryAm, suptajane niHSabdastimite niSITe, rAjA sAntaHpuraM parijanaM vaYcayitvA vAmakarasPuratsarurdakziRakareRotKAta KaqgamawwahAsamAdAya visarpatA ca KaqgapraBApawalena nIlAMSukapaweneva darSanaBayAdavaguRWitaniKilagAtrayapwiranAdizwayApyanugamyamAno rAjalakzmyA pfzWataH parimalalagnamaDukaraveRivyAjena keSezviva karmasidDimAkarzannekAkI nagarAnniragAt .
agAcca tamuddeSam .
aTa pratyupajagmuste trayo'pi drORikfpakftavarmARa iva sOptike saMnadDAH snAtAH sragviRo gfhItavikawavezAH, kusumaSeKarasaMcAriBiH kriyamARamantraSiKAbanDA iva guYjadBiH zawacaraReruzRIzapawwakAMllalAwamaDyaGawitavikawasvastikAgranTInmahAmudrAbanDAniva DArayanto mUrDabiH ekaSravaRavivaravitatavimaladantapatrapraBAlokalepaDavalitatakapolErmuKErApibanta iva niSAcarApacayacikIrzayA SArvaramanDakAram, itarakarRAvalambinAM ratnakuRqalAnAmacCayA rucA gorocanayeva mantraparijaptayA samAlabDANgAH, svapratibimbagarBAn karmasidDaye dattapuruzopahArAnivollAsayanto niSitAnnistriMSAn, nistriMSAMSusaMtAnasImAntatatiBirAmAtmIyAtmIyadigviBAgasaMrakzaRAya triDeva triyAmAM pAwayantaH sArDacandrEH kalaDOtabudbudAvalitaralatArAgaRErniSAyA iva purazAsidArAnikfttEH KaRqErgfhItEScamaPalakErakARqaSarvarImaparAM GawayantaH, kAYcanaSfMNKalAkalApaniyamitanibiqanizparavARayaH, badDAsiDenavaH, wIwiBakarRatAlapAtAlasvAmino niveditavantaScAtmAnam .
avanipatistu--"ko'tra kaH?' iti trInapfcCat .
Accakzire ca svaM sva nAma trayo'pi te .
tEreva cAnugamyamAno jagAma tAM balidIpA lokajarjaritagugguluDUpaDUmagfhyamARadigviBAgatayA vikzipyamARarakzAsarzapArDadagDAnDakArapalAyamAnaniSAmiva samupakalpitasarvopakaraRAM niHSabdAM ca gamBIrAM ca BIzaRAM ca sADanaBUmim .
tasyAM ca kumudaDUliDavalena BasmanA liKitasya mahato maRqalasya maDye sTitaM dIptataratejaHprasaram, pfTupariveSaparikziptamiva SaratsavitAram, maTyamAnakzIrodAvarttavartinamiva mandaram, raktacandanAnulepino raktasragambarABaraRasyottAnaSayasya SavasyorasyupaviSya jAtajAtavedasi muKakuhare prArabDAgnikAryam, kfzRozRIzam, kfzRANgarAgam, kfzRapratisaram, kfzRavAsasam, kfzRatilAhutiniBena vidyADaratvatfzRayA mAnuzanimaRikAraRakAluzyaparamARUniva kzayamupanayantam, AhutidAnaparyastABiH pretamuKasparSadUzitaM prakzAlayantamivASuSukzaRiM karanaKadIDitiBiH, DUmAlohitena cakzuzA kzatajAhutimiva hutaBuji pAtayantarm, izadvivftADarapuwaprakawitasitadasanaSiKareRa dfSyamAnamUtaMmantrAkzarapaNktineva muKena kimapi japantam, homaSramasvedasalilapratibimbitABirAsannadIpikABirdahantamiva karmasidDaye sarvAvayavAn, aMsAvalambinA bahuguRena vidyArAjeneva brahnasUtraRa parigfhItaM BEravAcAryamapaSyat .
upasftya cAkaronnamaskAram .
aBinanditaSca tena svavyApAramanvatizWat .
atrAntare pAtAlasvAmI SAtakratavImASAmahgIcakAra, karRatAlaH koberImparivrAwprAcetasIm .
rAjA tu trESaNkavena jyotizANkitAM kakuBamalaNkftavAn .
evaM cAvasTitezu dikpAlezu dikpAlaBujapaYjarapravizwe visrabDaM karma sADayati BEravaM BEravAcArye'ticiraM ca kftakolAhalezu nizPalaprayatnazu pratyUhakArizu SAntezu kORapezu galatyarDarAtrasamaye maRqalasya nAtidavIyasyuttareRAkasmAdeva pralayamahAvarAhadaMzwrAvivaramiva darSayantI kzitiradIryata .
sahasEva ca yasmAdvivarAdASAvAraRotkzipta ivAlAnalohastamBaH, mahAvarAhapIvaraskanDapIWo narakAsura iva Buvo garBAdudBUto balidAnava iva BitvotTitaH pAtAlam, indranIlaprAsAda ivoparijvalitaratnapradIpaH, snigDanIlaGananibiqakuwilakuntalakAntamOlirunmIlanmAlatImuRqamAlaH, gadgadatayA svarasya svaBAvapAwalatayA ca cakzuzaH kzIba iva yOvanamadena valgadgaladAmakaH, karasaMpuwamfditayA mfdA diNnAgakumBABAvaMsakUwOpunaHpunaH paripaNkayan sAndracandanakardamadattEravyavasTAsTAsakEratisitajalaDaraSakalaSArita iva SAradAkASEkadeSaH, ketakIgarBapatrapARqurasya caRqAtakasyopari kzAmatarIkftakukziH, kajYyAbanDaM viDAya vilAsavikziptena DavalavyAyAmaPAlIpawAntena DaraRitalagatena DAryamARa iva pfzWataH SepeRa, sTirasTUlorudaRqaH, BUmiBaNgaBayeneva manTarARi sTApayanpadAni nirBaragarvaguru kaTamapi SElamiva gAtramudvahan darpeRa muhurmuhururasi dviguRite dozRi vAme tiryagutkzipte ca dakziRe jaNGAkARqe kuRqalite ca caRqAsPowanawANkArEH karRaviGnanirGAtAniva pAtayannekendriyavikalamiva jIvalokaM kurvan kuvalayaSyAmalaH puruza ujjagAma jagAda ca vihasya narasiMhanAdanirGozaGorayA BAratyA--"Bo vidyADaroSradDAkAmuka! kimayaM "vadyAvalepaH sahAyamado vA yadasmE janAyAviDAya baliM bAliSa iva sidDimaBilazasi? kA te durbudDiriyam? etAvatA kAlena kzetrADipatirasya mannAmnEva labDavyapadeSasya deSasya nAgataste SrotropakaRWaM SrIkaRWanAmA nAgo'ham? anicCati mayi kA SaktirgrahaRasyApi gantuM gagane .
BUnATo'pyayamanATastapasvI yastvAdfSEH SEvApasadErupakaraRIkriyate .
sahasvedAnIM sahAmunA durnarendreRa durnayasya Palam' ityaBiDAya ca nizWurEH prakozWaprahArEstrInapi wIwiBapraBftInaBimuKaM praDAvitAn saSarIrAvaraRakfpARAnapAtayat .
aTApUrvADikzepaSravaRAdaSastravraRErapyamarzasvedacCalenAnekasamarapItamasiDArAjalamiva vamadBiravayavErapi romAYcanibena muktaSaraSataSalyanikaraBaralaGumivAtmAnaM raRAya kurvadBirawwahAsenApi pratibimbitatArAgarRana spazwadfzwaDavaladantamAlAmavajYayA hasatava kaTyamAnasatvAvazwamBaH parikarabanDavibramaBramitakaranaKakiraRacakravAlena vyapagamanASaNkyA nAgadamanamantramaRqalabanDeneva runDan daSadiSo naranATaH sAvajYamavAdIt--"are kAkodara kAka! mayi sTite rAjahaMse na jihrezi baliM yAcitum? amIBiH kiM vA paruzaBAzitEH? Buje vIryaM nivasati, na vAci .
pratipadyasva Sastram .
ayaM na Bavasi .
agfhItahetizvaSikzito me BujaH prahartum' iti .
nAgastvanAdftataram--"ehi, kiM SastreRa? BujAByAmevaBanajajmi Bavato darpam' ityaBiDAyAsPowayAmAsa .
narapatirapi nirAyuDamAyuDena yuDi lajjamAno jetumutsfjya sacarmaPalakamawwahAsamasimarDoruksayopari babanDa bAhuyudDAya kakzyAm .
yuyuDAte ca nirdayAsPowanasPuwitaBujaruDiraSIkarasicyamAnO SilAstamBEriva patadBirbAhudaRqEH Sabdamayamiva kurvARO BuvanaM tO .
na cirAcca pAtayAmAya BUtale BujaNgamaM BUpatiH .
jagrAha ca keSezu .
uccaKAna ca SiraSCettumawwahAsam .
apaSyacca vEkakzakamAlAntareRAsya yajYopavItam .
upasaMhftaSastravyApAraScAvAdIt--durvinIta! asti te durnayanirvAhabIjamidam .
yato viSrabDamevAcarasi cApalAni' ityuktvotsasarja ca tam .
anantaraM ca sahasEvAtibahalAM jyotsnAM dadarSa .
Saradi vikasatAM kamalavanAnAmiva ca GrARAvalepinamAmodamajiGrat .
Jawiti ca nUpuraSabdamaSfRot .
vyApArayAmAsa ca SabdAnusAreRa dfzwim .
aTa karatalasTitasyAwwahAsasya maDye taqitamiva nIlajalaDarodare sPurantIM praBayA pibantImiva triyAmAm, tAmarasahastAm, komalANgulirAgarAjijAlakAni ca caraRalagnAni velAbAlavidrumalatAvanAnIvAkarzantIm, karapaNkajasaMkocASaNkayA SaSANkamaRqalamiva KaRqaSaH kftaM nirmalacaraRanaKanivahaniBena biBratIm, gulPAvalambinUpurapuwatayA sTitanibiqakawakAvalibanDanAdiva pariBraSyAgatAm, bahuviDakusumaSakuniSataSoBitAtpavanacalitatanutaraNgAdatisvacCAdaMSukAdudaDisalilAdivottarantIm, udaDijanmapremRA trivalicCalena tripaTagayeva parizvaktamaDyAm, atyunnatastanamaRqalAm, dfSyamAnadiNnAgakumBAmiva kakuBam, madalagnErAvatakaraSIkaranikaramiva SarattArAgaRatAraM hAramurasA daDAnAm, DavalacAmarEriva ca mandamandaniHSvAsadolAyitErhArakiraRErupavIjyamAnAm, svaBAvalohitena madAnDaganDeBakumBAsPAlanasaMkrAntasindUreRena karadvayena dyotamAnAm, haraSiKaRqendudvitIyaKaRqeneva kuRqalIkftena jyotsnAmucA dantapatreRa viBrAjamAnAm, kOstuBagaBastistabakeneva ca SravaRalagnenASokakisalayenAlaNkftAm, mahatA mattamAtaNgamadamayena tilakenAdfSyacCatracCAyAmaRqalasenevAvirahitalalAwAm, ApAdatalAdAsImantAcca candrAtapaDavalena candanenAdirAjayaSaseva DavalIkftAm, DaraRitalacumbinIbiH kaRWakusumamAlABiH saridBiriva sAgarADizWAtrIBiraDizWitAm, mfRAlakomalEravayavEH kamalasaMBavatvamanakzaramAcakzARA striyamapaSyat .
asaMBrAntaSca papracCa--"Badre! kAsi, kimarTaM vA darSanapaTamAgatAsi?' iti .
sA tu strIjanavirudDenAvazwemBenABivantIvABAzata tam--"vIra! vidDi mAM nArAyaRoraHsTalIlIlAvihArahariRIm, pfTuBarataBagIraTAdirAjavaMSapatAkAm, suBawaBujajayastamBavilAsaSAlaBaYjikAm, raRaruDirataraNgiRotaraNgakrIqAdohadadurlalitarAjahaMsIm, sitanfpacCatrazaRqaSiKaRqinIm, atiniSitaSastraDArAvanaBramaRaviBramasiMhIm, asiDArAjalakamalinIM Sriyam .
apahftAsmi tavAmunA SOryarasena .
yAcasva .
dadAmi te varamaBirazitam' iti .
vIrARAM tvapunaruktAH paropakArAH yato rAjA tAM praRamya svArTavimuKo BEravAcAryasya sidDiM yayAce .
lakzmIstu devI prItatarahfdayA vistIryamARena cakzuzA kzIrodenevopari paryastenABiziYcantI BUpAlam "evamastu' ityabravIt .
avAdIcca punaH--"anena sattvotkarzeRa BagavacCivaBawwArakaBaktyA cAsADAraRayA BavAnBuvi sUryAcandramasostftIya ivAvicCinnasya pratidinamupacIyamAnavfdDeH SucisuBagamAnyasatyatyAgaSOryaSORqapuruzaprakARqaprAyasya mahato rAjavaMSasya kartA Bavizyati .
yasminnutpatsyate sarvadvIpAnAM BoktA hariScandra iva harzanAmA cakravartI triBuvanavijigIzurdvitIyo mAnDAteva yasyAyaM karaH svayameva kamalamapahAya grIhazyati cAmaram' iti vacaso'nte tirobaBUva .
BUmipAlastu tadAkarRya hfdayenAtimAtramaprIyata .
BEravAcAryo'pi tasyA devyAstena vacasA karmaRA ca samyagupapAditena sadya eva kuntalo kirIwI kuRqalI hArI keyUrI meKalI mudgarI KaQgI ca BUtvAvApa vidyADaratvam .
provAca ca--"rAjan! adUrvayApinaH PalgucetasAmalasAnAM manoraTAH .
satAM tu Buvi vistAravatyaH svaBAvenEvopakftayaH .
svapne'pyasaMbAvitAM dAtumimAM dakziRAM kzamaH ko'nyo BavantamapahAya .
saMpatkaRikAmapi prApya tuleva laGuprakftirunnatimAyAti .
tvadoyErguRErupakaraRIkftasya tvatta eva ca labDAtmalABasya nirlajjate yamasya mUQahfdayasya .
tadicCAmi yena kenacitkAryalavopapAdanopayogena smarayitumAtmAnam' iti .
pratyupakAraduzpraveSAstu Bavanti DIrARAM hfdayAvazwamBAH .
yatastaM rAjA "BavatsidDayEva parisamAptakftyo'smi .
sADayatu mAnyo yaTAsamIhitaM sTAnam' iti pratyAcacakze .
taToktaSca BUBujA jigamizuH sudfQaM samAliNgya wIwiBAdIn kuvalayavanenevASyAyaSIkarasrAviRA sAsreRa cakzuzA vokzamARaH kzitipatiM punaruvAca--"tAta! bravImi yAmIti na snehasadfSam .
tvadIyAH prARA iti punaruktam .
gfhyatAmidaM SarIrakamiti vyatirekeRArTakaraRam .
tilaSaH krItA vayamiti nopakArAnurUpam .
bAnDavo'sIti dUrIkaraRamiva .
tvayi sTitaM hfdayamityapratyakzam .
tvadvirahAnukAriRI kAraReyaM na sidvirityaSradDeyam .
nizkAraRastavopakAra ityanuvAdaH .
smartavyA vayamityAjYA .
sarvaTA kftaGnAlApezvasajjanakaTAsu ca cetasi kartavyo'yaM svArTanizWuro janaH' ityaBiDAya vegacCinnahArocCalitamuktAPalanikaratAqitatArAgaRaM gaganatalamutpapAta .
yayO ca sImantitagrahagrAmaH sidDyucitaM DAma .
SrIkaRWo'pi--"rAjan! parAkramakrItaH kartavyezu niyogenAnugrAhyo grAhitavinayo'yaM janaH' ityaBiDAya rAjAnumoditastadeva BUyo BUvivaraM viveSa .
narapatistu kzIRaBUyizWAyAM kzapAyAM, pravAtumArabDe prabuDyamAnakamalinIniHSvAsasuraBO, vanadevatAkucAMSukApaharaRaparihAsasvedinIva sAvaSyAyaSIkare parimalAkfzwamaDukfti kumudanidrAvAhini niSApariRatijaqe tuzAraleSini vanAnile, virahaviDuracakravAkacakraniHSvasitasaMtApitAyAmivAparajalaniDimavatarantyAM triyAmAyAM, sAkzAdAgatalakzmIvilokanakutUhalinIzviva samunmIlantIzu nalinIzu, unnidrapakziRi kzarati kusumavisaramiva tuhinakaRanikaraM mfdupavanalAsitalate kAnane, kamalalakzmIpraboDamaNgalaSaNKezviva rasatsvantarbadDaDvananmaDukarezu makulAyamAnezu kumudezu, ujjihAnaraviraTavAjivisfzwEH proTapawupavanEH protsAyamARAsviva vAruRyAM kakuBi puYjIBavantIzu SyAmAlatAkalikAsu tArakAsu, mandaraSiKarASrayiRi mandAnilalulitakalpalatAvanakusumaDUlivicCurita iva DUsarIBavati saptarzimaRqale, suravAraRANkuSa iva cyute galati tArAmaye mfge trInapi wIwiBAdIn gfhItvA nAgayudDavyatikaramalImasAni Sucini vanavApIpayasi prakzAlyANgAni nagaraM viveSa .
anyasminnahani tezAmAtmaSarIrAnantaraM snAnaBojanAcCAdanAdinA prItikamarot .
katipayadivasApagame ca piravrAqBUBujA vAryamARo'pi vanaM yayO .
pAtAlasvAmikarRatAlO tu SOryAnuraktO tameva sizevAte .
saMpAditamanoraTAtiriktaviBavO ca suBawamaRqalamaDye nizkfzwamaRqalAgrO samaramuKezu praTamamupayujyamAnO kaTAntarezu cAntarAntarA samAdizwo vicitrARi BEravAcAryacaritAni SESavavfttAntAMSca kaTayantO tenEva sArDaM jarAmAjagmaturiti .


iti mahAkaviSrIbARaBawwakfte harzacarite rAjadarSanaM nAma dftIya ucCvAsaH






caturTa ucCvAsaH

yogaMsvapne'pi necCanti kurvate nakaragraham  .
mahAnto nAmamAtreRa Bavanti patayo BuvaH  .. 4.1 ..
sakalamahIBftkampakfdutpadyata eva eva nfpavaMSe  .
vipule'pi pfTupratimo danta iva gaRADipasya muKe  .. 4.2 ..

aTa tasmAtpuzpaBUterdvijavarasvecCAgfhItakozo nAbipaJa iva puRqarIkekzaRAt, lakzmIpuraHsaro ratnasaMcaya iva ratnAkarAt, gurubuDakavikalABfttejasviBUnandanaprAyo grahagaRa ivodayasTAnAt, mahABAravAhanayogyaH sAgara iva sagarapraBAvAt, durjayabalasanATo harivaMSa iva sUrAnnirjagAma rAjavaMSaH .
yasmAdavinazwaDarmaDavalAH prajAsargA iva kftamuKAt, pratApAkrAntaBuvanAH kiraRA iva tejoniDeH, vigrahavyAptadiNmuKA giraya iva BUBftpravarAt, DaraRiDAraRakzamA diggajA iva brahnakarAt, udaDIn pAtumudyatA jalaDarA iva GanAgamAt, icCAPaladAyinaH kalpatarava iva nandanAt, sarvaBUtASrayA viSvarUpaprakArA iva SrIDarAdajAyanta rAjAnaH .
tezu cEvamutpadyamAnezu krameRodapAdi hURahariRakesarI sinDurAjajvaro gUrjaraprajAgaro gAnDArAdipaganDadvipakUwapAkalo lAwapAwavapAwaccaro mAlavalakzmIlatAparaSuH pratApaSIla iti praTitAparanAmA praBAkaravarDano nAma rAjADirAjaH .
yo rAjyANgasaNgInyaBizicyamAna eva malAnIva mumoca DanAni .
yaH parakIyenApi kAtaravallaBena raRamuKe tfReneva DftenAlajjata jIvitena .
yaH karaDftaDOtAsipratibimbitenAtmanApyadUyata samitizu sahAyena ripURAM puraH praDanezu DanuzApi namatA yo mAnI mAnasenAKidyata .
yaScAntargatAparimitaripuSastraSalyaSaNkukIlatAmiva niScalAmuvAha rAjalakzmIm .
yaSca sarvAsu dikzu samIkftatawAvawaviwapAwavItarutfRagulmavalmIkagirigahanErdaRqayAtrApaTEH pfTuBirBftyopayogAya vyaBajateva vasuDAM bahuDA .
yaM cAlabDayudDadohadamAtmoyo'pi sakalaripusamutsArakaH parakIya iva tatApa pratApaH .
yasya ca vahnimayo hfdayezu, jalamayo locanapuwezu, mArutamayo niHSvasitezu, kzamAmayo'Ngezu, AkASamayaH SUnyatAyAM, paYcamahABUtamayo mUrta ivAdfSyata nihatapratisAmantAntaHpurezu pratApaH .
yasya cAsannezu Bftyaratnezu pratibimbateva tulyarUpA sa ptalakzyata lakzmIH .
taTA ca yasya pratApAgninA BUtiH, SOryozmaRA sidDiH, asiDArAjalena vaMSavfdDiH, sastravraRamuKEH puruzakAroktiH, DanurguRakiRena karagfhItiraBavat .
yaSca vEramupAyanaM vigrahamanugrahaM samarAgamaM mahotsavaM SatruM niDidarSanamaribAhulyamaByudayamAhavAhvAnaM varapradAnaBavaskandapAtaM dizwavfdDiM SastraprahArapatanaM vasuDArArasamamanyata .
yasmiMSca rAjani nirantarEryUpanikarEraNkuritamiva kftayugena, diNmuKavisarpiBiraDvaraDUmEH palAyitamiva kalinA, sasuDeH surAlayEravatIrRAmiva svargeRa, surAlayaSiKarodDUyamAnErDavalaDvajEH pallavitamiva DarmeRa, bahiruparacitavikawasaBAsatraprapAprAgvaMSamaRqapEH prasUtamiva grAmEH, kAYcanamayasarvopakaraRErviBavEviSIrRamiva meruRA, dvijadIyamAnErArTakalaSEH Palitamiva BAgyasaMpadA .
tasya ca janmAntare'pi satI pArvatIva SaNkarasya, gfhItaparahfdayA lakzmIriva lokaguroH, sPurattaralatArakA rohiRIva kalAvataH, sarvajanajananI budDiriva prajApateH, mahABUBftkulodgatA gaNgeva vAhinInAyakasya, mAnasAnuvartanacaturA haMsIva rAjahaMsasya, sakalalokAcitacaraRA trayIva Darmasya, divAniSamamuktapArSvasTitirarunDatIva mahAmune haMsamayIva gatizu, parapuzwamayIvAlApazu, cakravAkamayIva patipremRi, prAvfRmayIva payoDaronnatO, madirAmayIva vilAsezu, niDimayIvArTasaMcayezu, vasuDArAmayIva prasAdezu, kamalamayIva koSasaMgrahezu, kusumamayIva PaladAnezu, saMDyAmayIva vandyatve, candramayIva nirUzmatve, darpaRamayIva pratiprARigrahaRezu, sAmudramayIva paracittajYAnezu, paramAtmamayIva vyAptizu, smftimayIva puRyavfttizu, maDumayIva saMBAzaRezu, amftamayIva tfzyatsu, vfzwimayIva Bftyezu, nirvftimayIva saKIzu, vetasamayIva guruzu, gotravfdDiriva vilAsAnAm, prAyaScittaSudDiriva strItvasya, AjYAsidDiriva makaraDvajasya, vyutTAnabudDiriva rUpasya, dizwavfdDiriva rateH, manoraTasidDiriva rAmaRIyakasya, dEvasaMpattiriva lAvaRyasya, vaMSotpattirivAnurAgasya, varaprAptiriva sOBAgyasya, utpattiBUmiriva kAnteH, sargasamAptiriva sOndaryasya, Ayatiriva yOvanasya, anaBravfzwiriva vEdagDyasya, ayaSa-pramfzwiriva lakzmyAH, yaSaHpuzwiriva caritrasya, hfdayatuzwiriva Darmasya, sOBAgyaparamARusfzwiriva prajApateH, SamasyApi SAntiriva, vinayasyApi vinItiriva, ABijAtyasyApyaBijAtiriva, saMyamasyApi saMyatiriva, DEryasyApi Dftiriva, viBramasyApi vibrAntiriha, yaSomatI nAma mahAdevI prARAnAM praRayasya visramBasya Dramasya suKasya ca BUmiraBUt .
yAsya vakzasi narakajito lakzmIriva lalAsa .
nisargata eva ca sa nfpatirAdityaBakto baBUva .
pratidinamudaye dinakftaH snAtaH sitadukUlaDArI DavalakarpawaprAvftaSirAH prANmuKaH kzitO jAnubyAM sTitvA kuNkumapaNkAnulipte maRqalake pavitrapaJarAgapAtrInihitena svahfdayeneva sUryAnuraktena raktakamalazaRqenArGaM dadO .
ajapacca japyaM sucaritaH pratyuzasi maDyandine dinAnte cApatyahetoH prADvaM prayatena manasA jaYjapUko mantramAdityahfdayam .
BaktajanAnuroDaviDeyAni tu Bavanti devatAnAM manAMsi .
yataH sarAjA kadAcidgrIzmasamaye yadfcCayA sitakarakarasitasuDADavalasya harmyasya pfzwe suzvApa .
vAmapArSve cAsya dvitIyaSayane devI yaSomatI SiSye .
piraRataprAyAyAM tu SyAmAyAm, AsannapraBAtavelAvilupyamAnalAvaRye lilambizamARe sIdattejasi tArakeSvare, karAgraspfzwakumudinIpramodajanmani SaSaDarasveda iva galatyatiSItale'vaSyAyapayasi, maDumadamattaprasuptasImantinIniHSvAsAhatezu saMkrAntamadezviva GUrRamAnezvantaHpurapradIpezu, rAjani ca vimalanavapratibimbitABiH saMvAhyamAnacaraRa iva tArakABiH visrabDaprasAritErdigaNganAnAmivArpitEraNgErmaDusuganDiBiH svahastakamalatAlavfntavAtEriva SvasitErmuKaSriyA vIjyamAne vimalakapolasTalasTitena sitakusumaSeKareReva ratikelikacagrahalambitena pratimASaSibimbena virAjite svapati devI yaSomatI sahasEva "Aryaputra! paritrAyasva paritrAyasva' iti BAzamARA BUzaRaraveRa vyAharantIva parijanamutkampamAnANgayazwirudatizWat .
aTa tena sarvasyAmapi pfTivyAmaSrutapUrveRa kimuta devImuKe paritrAyasveti DvaninA dagDa iva SravaRayorekapada eva nidrAM tatyAja rAjA .
SiroBAgAcca kopakampamAnadakziRakarAkfzwena karRotpaleneva nirgacCatAcCaDAreRa DOtAsinA sImantayanniva niSAm, antarAlavyavaDAyakamAkASamivottarIyAMSukaM vikzipan vAmakarapallavena, karavikzepavegagalitena hfdayeneva BayanimittAnveziRA BramatA dikzu kanakavalayena virAjamAnaH, satvarAvatAritavAmacaraRAkrAntikampitaprAsAdaH, puraH patitenAsiDArAgocaragatena SaSimayUKaKaRqeneva KaRqitena hAreRa rAjamAnaH, lakzmIcumbanalagnatAmbUlarasaraYjitAByAmiva nidrayA kopena cAtilohitAByAM locanAByAM pAwalayanparyantAnASAnAm, badDAnDakArayA tripatAkayA BrukuwyA punariva triyAmAM parivartayan "devi! na BetavyaM na Betavyam' ityaBidaDAno vegenotpapAta .
sarvAsu ca dikzu vikziptacakzuryadA nAdrAkzItkiYcidapi tadA papracCa tAM BayakAraRam .
aTa gfhadevatAsviva praDAvitAsu yAmikinIzu, prabudDe ca samIpaSAyini parijane, SAnte ca hfdayotkampakAriRi sADvase sA samaBAzata--"Aryaputra! jAnAmi svapne BagavataH saviturmaRqalAnnirgatya dvO kumArakO, tejomayO, bAlAtapenevApUrayantO digBAgAn, vEdyutamiva jIvalokaM kurvARO, mukuwinO, kuRqalinO, aNgadinO, kavacinO, gfhotaSastrO, indragopakarucA ruDireRa snAtO, unmuKenottamANgaGawamAnAYjalinA jagatA niKilena praRamyamAnO, kanyayEkayA ca candramUrtyeva suzumRAraSminirgatayAnugamyamAnO, kzititalamavatIrRO .
tO ca me vilapantyAH SastreRodaraM vidArya pravezwumArabDO .
pratibudDAsmi cArMyaputra .
vikoSayantI vepamAnahfdayA' iti .
etasminneva ca kAlakrame rAjalakzmyAH praTamAlApaH praTayanniva svapnaPalamupatoraRaM rarARa praBAtaSaNKaH .
BAvananIM BUtimivABidaDAnA daDvanuramandaM dunduBayaH .
cakARa koRAhatAnandAdiva pratyUzanAndI .
jayajayeti praboDamaNgalaparipAWakAnAmuccErvoco'SrUyanta .
puruzaSca vallaBaturaNgamandurAmandire mandamandaM suptotTitaH saptInAM kftamaDurahezAravARAM puraScyotattuzArasalilaSIkaraM kiranmarakataharitaM yavasaM vaktrAparavaktre papAWa--

"niDistaruvikAreRa sanmaRiH sPuratA DAmnA  .
SuBAgamo nimittena spazwamAKyAyate loke  .. 4.3 ..
aruRa iva puraHsaroraviMpavana ivAtijavo jalAgamam  .
SuBamaSuBamaTApi vA nfRAM kaTayati pUrvanidarSanodayaH'  .. 4.4 ..

narapatistu tacCrutvA prIyamARenAntaHkaraRena tAmavAdIt--"devi .
mudo'vasare vizIdasi .
samfdDAste gurujanASizaH .
pUrRA no manoraTAH .
parigfhItAsi kuladevatABiH .
prasannaste BagavAnaMSumAlI .
na cireREvAtiguRavadapatyatrayalABenAnandayizyati BavatIm' iti .
avatIrya ca yaTAkriyamARAH kriyAScakAra .
yaSomatyapi tutoza tena patyurBAzitena .
tataH samatikrAnte kasmiMScitkAlAMSe devyAM ca yaSomatyAM devo rAjyavarDanaH praTamameva saMbaBUva garBe .
garBasTitasyEva ca yasya yaSaseva pARqutAmAdata jananI .
guRagOravaklAnteva gAtramudvoQuM na SaSAka .
kAntivisarAmftarasatfptevAhAraM prati parANmuKI baBUva .
SanEH SanErupacIyamAnagarBamarAlasA ca guruBirvAritApi vandanAya kayamapi saKIBirhastAvalambenAnIyata .
viSrAmyantI sAlaBaYjikeva samIpagatastamBaBittizvalakzyata .
kamalaloBanilInEraliBiriva vftAvudDartuM nASakaccaraRO .
mfRAlaloBena ca caraRanaKamayUKalagnErBavanahaMsEriva saMcAyemARA mandamanda baBrAma .
maRiBittipAtinIzu nijapratimAsvapi hastAvalambanaloBena prasArayAmAsa karakamalam, kimuta saKIzu .
mARikyastamBadIDitIrapyAlambitumAcakANkza, ki punarBavanalatAH .
samAdezwumapyasamarTAsodgfhakAryARi, kEva kaTA kartum .
AstAM nUpuraBAraKeditaM caraRayugalaM manasApi nodasahata sODamAroQum .
aNgAnyapi nASaknodDArayituM dUre BUzaRAni .
cintayitvApi krIqAparvatADirohaRamutkampitastanI tastAna .
pratyutTAnezUBayajAnuSiKaravinihatakarakisalayApi garvAdiva garBeRADAryata .
divasaM cADomuKI stanapfzWasaMkrAntenApatyadarSanOtsukyAdantaH pravizweneva muKakamalenEvaM prIyamARA dadarSa garBam .
udare tanayena hfdaye ca BarvA tizWatA dviguRitAmiva lakzmImuvAha .
saKyutsaNgamuktaSarIrA ca SarIraparicArikARAmaNkezu sapatnInAM tu SiraHsu pAdO cakAra .
avatIrRe ca daSame mAsi sarvorvIBftpakzapAtAya vajraparamARubiriva nirmitam, triBuvanaBAraDAraRasamarTaM SezaPaRAmaRqalopakaraREriva kalpitam, sakalaBUBftkampakAriRaM diggajAvayavEriva vihitamasUta devaM rajiyavarDanam .
yasmiMSca jAte jAtapramodA nftyamayya ivAjAyanta prajAH .
pUritAsaMKyaSaNKaSabdamuKaraM prahatapawahaSatapawuravaM gamBIraberIninAdanirBaraBaritaBuvanaM pramodonmattamartyalokamanoharaM mAsamekaM divasamiva mahotsavamakaronnarapatiH .
aTAnyasminnatikrAnte kasmiMScitkAle kandalini kuqmalitakadambatarO rUQatokmatfRastambe stambitatAmarase vikasitacAtakacetasi mUkamAnasOkasi naBasi mAsi devyA devakyA iva cakrapARiryaSomatyA hfdaye garBe ca samameva saMbaBUva harzaH .
SanEH SanEScAsyAH sarvaprajApuRyEriva parigfhItA BUyo'pyApARqutAmaNgayazwirjagAma .
garBAramBeRa SyAmAyamAnacArucUcukacUliko cakravartinaH pAtuM mudritAviva payoDarakalaSO baBAroraHsTaleva .
stanyArTamAnananihitA dugDanadIva dIrGasnigDaDavalA mADuryamaDatta dfzwiH .
sakalamaNgalagaRADizWitagAtragarimREva gatiramandAyata .
marndaM-mandaM saMcarantyA nirmalamaRikuwwimanimagnapratibimbaniBena gfhIta pAdapallavA pUrvasevAmivAreBe pftivyasyAH .
divasamaDiSayAnAyAH SayanIyamapASrayapatraBaNgaputrikApratimA vimalakapolodaragatA prasavasamayaM pratipAlyantI lakzmIrivAlakzyata .
kzapAsu sODaSiKarAgragatAyA garBonmATamaktAMSuke stanamaRqale saMkrAntamuqupatimaRqalamupari garBasya SvetAtapatramiva kenApi DAryamARamadfSyata .
suptAyA vAsaBavane citraBitticAmaragrAhiRyo'pi cAmarARi cAlayAYcakruH .
svapnezu karaviDftakamalinIpalASapuwasalilEScaturBirapi dikkariBirakriyatABizekaH pratibuDyamAnAyASca candraSAlikAsAlaBaYjikAparijano'pi jayaSabdamasakfdajanayat .
parijanAhvAnezvAdiSetyaSarIrA vAco niSceruH .
krIqAyAmapi nAsahatAjYABaNgam .
api ca caturRAmapi mahArRavAnAmekIkftenAmBasA snAtuM vAYCA baBUva .
velAvanalatAgfhodarapulinaparisarezu paryawituM hfdayamaBilalAza .
Atyayikezvapi kAryezu savibramaM BrUlatA cacAla .
saMnihitezvapi maRidarpaRezu muKamutKAte KaqAgapawwe vIkzituM vyasanamAsIt .
utsAritavIRAH strIjanavirudDA DanurDvanayaH SrutAvasuKAyanta .
paYjakesarizu cakzuraramata .
gurupraRAmezvapi stambitamiva SiraH kaTamapi nanAma .
saKyaScAsyAH pramodavisPAritErlocanapuwErAsannaprasavamahotsavaDiyeva Davalayantyo BavanaM vikacakumudakamalakuvalayapalASavfzwimayaM rakzAbaliniDimivAnavarataM vidaDAnA dikzu kzaRamapi na mumucuH pArSvam .
AtmocitasTAnanizaRRASca mahAnto viviDOzaDiDarA Bizajo BUDarA iva Buvo DftiM cakruH .
payoniDInAM hfdayAnIva lakzmyA sahAgatAni grIvAsUtragranTizu praSastaratnAnyabaDyatta .
tataSca prApte jyezWAmUlIye mAsi bahulAsu bahulapakzadvAdasyAM vyatIte pradozasamaye samArurukzati kzapAyOvane sahasEvAntaHpure samudapAdi kolAhalaH strIjanasya .
nirgatya ca saMBramaM yaSovatyAH svayameva hfdayanirviSezA DAtryAH sutA supAtreti nAmnA rAjYaH pAdayornipatya "deva .
dizwyA varDase dvitIyasutajanmanA' iti vyAharantI pUrRapAtraM jahAra .
asminneva ca kAle rAjYaH paramasaMmataH SataSaH saMvAditAtIndriyAdeSaH, darSitapraBAvaH saMkalitI, jyotizi sarvAsAM grahasaMhitAnAM pAradfSvA, sakalagaRakamaDye mahito hitaSca trikAlajYAnaBAgBojakastArako nAma gaRakaH samupasftya vijYApitavAn--"deva! SrUyate mAnDAtA kilEvaMviDe vyatIpAtAdisarvadozABizaNGarahite'hani sarvezUccasTAnasTitezvevaM grahezvIdfSi lagne Beje janma .
arvAktato'sminnantarAle punarevaMviDe yoge cakravarttijanane nAjani jagati kaScidaparaH .
saptAnAM cakravartinAmagraRariScakravarticihnAnAM mahAratnAnAM ca BAjanaM saptAnAM sAgarARAM pAlayitA saptatantUnAM sarvezAM pravartayitA saptasaptisamaH suto'yaM devasya jAtaH' iti .
atrAntare svayamevAnAdmAtA api tAramaDuraM SahKA viresuH .
atAqito'pi kzuBitajalaniDijalaDvaniDIraM juguYjABizekadunduBiH .
anAhatAnyapi mahgalatUryARi reRuH .
sarvaBuvanABayaGozaRApawaha iva digantarezu baBrAma tUryapratiSabdaH .
viDutakesarasawASca sAwopagfhItaharitadUrvApallavakavalapraSastErmuKapuwEH samahezanta hfzwA vAjinaH .
salIlamutkziptErhastapallavErnftyanta iva SravaRasuBagaM jagarjurgajAH .
vavO cAcirAccakrAyuDamutsfjantyA lakzmyA niSvAsa iva surAmodasuraBirdivyAnilaH .
yajvanAM mandirezu pradakziRaSiKAkalApakaTitakalyARAgamAH .
prajajvaluraninDanA vEtAnavahnayaH .
BuvastalAttapanIyaSfhKalAbanDabanDurakalaSIkoSAH samudagurmahAniDayaH .
prahatamaNgalatUryapratiSabdaniBena dikzu dikpAlErapi pramoda dakriyatena dizwavfdDikalakalaH .
tatkzaRa eva ca SuklavAsaso brahnamuKAH kftayugaprajApatayEva prajAvfdDeye samupatasTire dvijAtayaH .
sAkzAdDarma iva SAntyudakaPalahastastasTO puraH puroDAH .
purAtanyaH sTitaya ivAdfSyantAgatA bAnDavavfdDAH .
pralambaSmaSrujAlajawilAnanAni bahalamalapaNkakalaNkakAlakAyAni naSyataH kalikAlasya bAnDavakulAnIvAkulAnyaDAvanta muktAni banDanavfndAni .
tatkAlApakrAntasyADarmasya SibiraSreRaya ivAlakzyanta lokaviluRWitA vipaRivITyaH .
vilasadunmuKavAmanakabaDiravfndavezwitAH sAkzAjjAtamAtfdevatA iva bahubAlakavyAkulA nanfturvfdDaDAtryaH .
prAvatata ca vigatarAjakulasTitiraDaHkftapratIhArAkftirapanItavetrivetro nirdezAntaHpurapraveSaH samasvAmiparijano nirviSezabAlavfdDaH samAnaSizwASizwajano durjYeyamattAmattapraviBAgastulyakulayuvativeSyAlApavilAsaH pranfttasakalakawakalokaH putrajanmotsavo mahAn .
aparedyurAraBya sarvAByo digByaH strIrAjyAnIvAvarjitAni, asuravivarARovApAvftAni, nArAyaRAvaroDAnIva prasKalitAni, apsarasAmiva mahImavatIrRAni kulAni, parijanena pfTukaraRqaparigfhItAH snAnIyacUrRAvakIrRakusumAH sumanaHsrajaH, sPawikaSilASakalaSulkakarpUraKaRqapUritAH pAtrIH, kuNkumADivAsaBAYji BAjanAni ca maRimayAni, sahakAratElatimyattanuKadirakesarajAlajawilAni candanaDavalapUgaPalaPAlIdanturadantaSaParukARi, guYjanmaDukarakulapIyamAnaparijAtapArimalAni pAwalAni pAwalakAni ca, sindUrapAtrARi ca pizwAtakapAtrARi ca bAlalatAlambamAnaviwakavIwakAMSca tAmbUlavfkzakAn biBrARenAnugamyamAnAni caraRanikuwwanaraRitamaRinUpuramuKaritadiNmuKAni nftyanti rAjakulamAgacCanti samantAtsAmantAntaHpurasahasrARyadfsyanta .
SanEH SanErvyajfmBata ca vkacinnfttAnucitacirantanaSAlInakulaputrakalokalAsyapraTitapArTivAnurAgaH, vkacidantaHsmitakzitipAlApekzitakzIbakzudradAsIsamAkfzyamARarAjavallaBaH, vkacinmatakawakakuwwanIkaRWalagnavfdDAryasAmantanfttanirBarahasitanarapatiH, vkacitkzitipAkzisaMjYAdizwaduzwadAserakagItasUcyamAnasacivacOryarataprapaYcaH, vkacinmadotkawakuwahArikAparizvajyamAnajaratpravrajitajanitajanahAsaH, vkacidanyonyanirBarasparDodDuravikawacewakArabDAvAcyavacanayudDaH, vkacinnfpAbalAbalAtkArakfzwanartyamAnanfttAnabijYAntaHpurapAlaBAvitaBujizyaH, saparvata iva kusumarASiBiH, sADAragfha iva sIDuprapABiH, sanandanavana iva pArijAtakAmodEH sanIhAra iva karpUrareRuBiH, sAwwahAsa iva pawaharavEH, sAmftamaTana iva mahAkalakalEH, sAMvarta iva rAsakamaRqaleH, saromAYca iva BUzaRamaRikiraREH, sapawwabanDa iva candanalalAwikABiH, saprasava iva pratiSabdakEH, sapraroha iva prasAdadAnErutsavAmodaH .
skanDAvalambamAnakesaramAlAH kAmbojavAjina ivAskandantaH, taralatArakA hariRA ivoqqIyamAnAH, sagarasutA iva KanitrErnirdayEScaraRABiGAtErdArayanto Buvam, anekasahasrasaMKyAScikrIquryuvAnaH .
kaTamapi tAlAvacaracAraRacaraRakzoBaM cakzame kzamA .
kzitipAlakumArakARAM ca KelatAmanyonyAsPAlErABaraRezu muktAPalAni PeluH .
sindUrareRunA punarutpannahiraRyagarBagarBaSoRitaSoRASamiva brahnARqakapAlamaBavat .
pawavAsapAMsupawalena prakawitamandAkinIsEkatasahasramiva SuSuBe naBastalam .
viprakIryamARapizwAtakaparAgapiYjaritAtapA BuvanakzoBaviSIrRapitAmahakaHmalakiYjalkarajorAjiraYjita iva rejurdivasAH .
saMGawwaviGawitahArapatitamuktAPalapawalezu casKAla lokaH .
sTAnasTAnezu ca mandamandamAsPAlyamAnAliNgyakena SiYjAnamaYjuveRunA JaRaJaRAyamAnaJallarIkeRa tAqyamAnatantrIpawahikena vAdyamAnAnuttAlAlAbuvIRena kalakAMsyakoSIvkaRitakAhalena samakAladIyamAnAnuttAlatAlikenAtodyavAdyenAnugamyamAnAH, pade pade JaRaJaRitaBUzaRaravErapi sahfdayErivAnuvartamAnatAlalayAH, kokilA iva madakalakAkalIkomalAlApinyaH, viwAnAM karRAmftAnyaSlIlarAsakapadAni gAyantyaH, samuRqamAlikAH, sakarRapallavAH, sacandanatilakAH, samucCritABirvalayAvalIvAcAlABirbAhulatikABiH savitAramivAliNgayantyaH, kuhkumapramfzwirucirakAyAH kASmIrakiSorya iva valgantayaH, nitambabimbalambivikawakuraRawakaSeKarAH pradIptA iva rAgAgninA, sindUracCawAcCuritamuKamudrAH, SAsanapawwapaNktaya ivApratihataSAsanasya kandarpasya, muzwiprakIryamARakarpUrapawavAsapAMsulA manoraTasaMcaraRaraTyA iva yOvanasya, uddAmakusumadAmatAqitataruRajanAH pratIhArya iva taruRamahotsavasya, prajalatpatrakuRqalA lasantyo latA iva madanacandanadrumasya, lalitapadahaMsakaravamuKarAH samullasantyo vIcaya iva SfNgArarasasAgarasya, vAcyAvAcyavivekaSUnyA bAlakrIqA iva sOBAgyasya, GanapawaharavotkaRwakitagAtrayazwayaH ketakya iva kusumaDUlimudgirantyaH, AvizwA iva narendravfndaparivftAH, prItaya iva hfdayamapaharantyaH, gItaya iva rAgamuddIpayantyaH, puzwaya ivAnandamutpAdayantyaH, madamapi madayantya iva, rAgamapi raYjayantya iva, Anandamapi Anandayantya iva, nftyamapi nartayamAnA iva, utsavamapyutsavayantya iva, kawAkzekzitezu pibantya ivApANgaSuktiBiH, tarjanezu saMyamayantya iva naKamayUKapASEH, kopABinayezu tAqayantaya iva BrUlatAviBAgEH, praRayasaMBAzaRezu varzantya iva sarvarasAn, caturacaNkramaRezu vikirantya iva vikArAn, paRyavilAsinyaH prAnftyan .
anyatra vetrivetravitrAsitajanadattAntarAlAH DriyamARaDavalAtapatravanA vanadevatA iva kalpatarutalavicAriRyaH kAScitskanDoBayapAlIlambamAnalambottarIyalagnahastA lIlAdolADirUQA iva preNKantyaH, kAScitkanakakeyUrakowivipAwyamAnapawwAMSukottaraNgAstaraNgiRya iva taraccakravAkasImantyamAnasrotasaH, kAScidudDUyamAnaDavalacAmarasawAlagnatrikaRwakavalitavikawakawAkzAH sarasya iva haMsAkfzyamARanIlotpalavanAH, kASciccalaccaraRacyutAlaktakAruRasvedaSIkarasicyamAnaBavanahaMsAH, saMDyArAgarajyamAnendubimbA iva kOmudIrajanyaH, kAScitkaRWanihitakAYcanakAYcIguRAYcitakaYcukivikArAkuYcitabruvaH kAmavAgurA iva prasAritabAhupASA rAjamahizyaH prArabDanfttA vilesuH .
sarvataSca nftyataH streRasya galadaBiH pAdAlaktakEraruRitA rAgamayIva SuSoRa kzoRI .
samullasadBiH stanamaRqalErmaNgalakalaSamaya iva baBUva mahotsavaH .
BujalatAvikzepErma-RAlavalayamaya iva rarAja jIvalokaH .
samullasadBirvilAsasmitEstaqinmaya ivAkriyata kAlaH .
caYcalAnAM cakzuzAmaM SuBiH kfzRasAramayA ivAsan vAsarAH .
samullasadBiH SirIzakusumastabakakarRapUrEH SukapicCamaya iva haritacCAyo'BUdAtapaH .
visraMsamAnErDammillatamAlapalvEH kajjalamayamivAlakzyatAntarikzam .
utkziptErhastakisalayEH kamalinImayya iva baBAsire sfzwayaH mARikyendrAyuDAnAmarcizA cArzipatramayA iva cakASire ravimarIcayaH .
raRatAmABaraRagaRAnAM pratiSabdakEH kiNkiRImayya iva SiSiYjire diSaH .
jaratyo'pyunmAdinya iva ramaRyo reRuH .
varzIyAMso'pi grahagfhItA iva nApatrepire .
vidvAMso'pimattA ivAtmAnaM visasmaruH .
ninatizayA munInAmapi manAMsi vipuspuluH .
sarvasvaM ca dadO narapatiH .
diSi diSi kuberakozA ivAlupyanta lokena draviRarASayaH .
evaM ca vftte tasminmahotsave, SanEH SanEH punarapyatikrAmati kAle, deve cottamANganihitarakzAsarzape, samunmizatpratApAgniPuliNga iva goro canApiYjaritavapuzi, samaBivyajyamAnasahajakzAtratejasIva hAwakabadDavikawavyAGranaKapaNktimaRqitagrIvake hfdayodBidyamAnadarpANkura iva, praTamAvyaktajalpitena satyasya SanEHSanEkaroNkAramivakurvARe, mugDasmitEH kusumEriva maDukarakulAni banDuhfdayAnyAkarzati, jananIpayoDarakalaSapayaHsIkalarasekAdiva jAyamAnErvilAsahasitANkurErdarSanakErarlakriyamARamuKakamalake, cAritrEvAntaH purastrIkadambakena pAlyamAne, mantra iva sacivamaRqalena rakzyamARe, vftta iva kulaputrakalokenAmucyamAne, yaSasIvAtmavaSena saMvarDyamAne, mfgapatipota iva rakzipuruzaSastrapaYjaramaDyagate, DAtrIkarANgulilagne paYcazARi padAni prayacCati harze, zazWaM varzamavatarati ca rAjyavarDane devI yaSomatI garBeRADatta nArAyaRamUrtiriva vasuDAM devIM rAjyaSriyam .
pUrRezu ca prasavadivasezu dIrGaraktanAlanetrAmutpalinImiva sarasI, haMsamaDurasvarAM Saradamiva prAvfw, kusumasukumArAvayavAM vanarAjimiva maDuSrIH, mahAkanakAvadAta vasuDArAmiva dyOH, praBAvarziRIM ratnajAtimiva velA, sakalajananayanAnandakAriRIM candraleKAmiva pratipat, sahasranetradarSanayogyAM jayantImiva SacI, sarvaBUBudaByarTitAM gOrImiva menA prasUtavatI duhitaram .
yayA dvayoH sutayorapi stanayorivEkAvalIlatayA nitarAmarAjata jananI .
arimanneva tu kAle devyA yaSomatyA BrAtA sutamazwavarzadeSIyamudBUyamAnakuwilakAkapakzakaSiKaRqaM KaRqaparaSuhuNkArAgniDUmaleKAnubadDamUrDAnaM makaraDvajamiva punarjAtam, ekenendranIlakuRqalASuSyAmalitena SarIrArDenetareRa ca trikaRwakamuktAPalAlokaDavalitena saMpfttAvatAramiva hariharayordarSayantam, pInaprakozWapratizWitapuzpalohavalayaM paraSurAmamiva kzatrakzapaRakzIRaparasupASacihnitaM bAlatAqgatam, kaRWasUtragraTitaBaNgurapravAlANkuraM hiraRyakaSipumivoraH kAWinyaKaRqitanarasiMhanaKaraKaRjaM gfhItajanmAntaram, SESave'pi savAzwamBaM bIjamiva voryadramasya BaRqinAmAnamanucaraM kumArayorarpitavAn .
avanipatestu tasyopari putrayostftIyasya netrayoriveSvarasya tulyaM darSanamAsIt .
rAjaputrAvapi sakalajIvalokahfdayAnAdadAyinI tena prakftidakziRena maDumADavAviva malayamArutenopetO nitarAM rejatuH .
krameRacApareReva BrAtrA prajAnandena saha varDamAnO yOvanamavateratuH .
sTirorustamBO ca pfTuprakozWO dIrGaBujArgalO vikaworaHkavAwO prAMSuSAlABirAmO mahAnagarasaMniveSAviva sarvalokASrayakzamO baBUvatuH .
aTa candrasUryAviva sPurajjyotsnA SaHpratApAkrAntaBavAnAvaBirAmadurnirIkzyO, agnimArutAviva samaBivyaktatejobalAvekIBUtO, SilAkaWinakAyabanDO himavadvinDyAvivAcalO, mahAvfzAviva kftayugayogyO, aruRagaruqAviva harivAhanaviBaktaSarIrO, indropendrAviva nAgendaragatO, karRArjunAviva kuRqalakirIwaDarO, pUrvAparadigBAgAviva sarvatejasvinAmudayAstamayasaMpAdanatamarTO, amAntAvivAtimAnenAsannavelArgalaniroDasaMkawe kukuwIrake, tejaHparANmuKI CAyAmapi jugupsamAnO, svAtmapratibimbenApi pAdanaKalagnena lajjamAnO, SiroruhARAmapi BaNgena duHKamavatizwamAnO, cUqAmaRisaMkrAntenApi dvitIyenAtapatreRApatrapamARO, Bagavati zaRmuKe'pi svAmiSabdenAsuKAyamAnaSravaRO, darpaRadfzwenApi pratipuruzeRa dUyamAnanayanO, saMDyAYjaliGawanezvapi SUlAyamAnottamAhgO, jalaDaraDftenApi DanuzA doDUyamAnahfdayO, AleKyakzitipatiBirapyapraRamadBiH saMtapyamAnacaraRO, parimitamaRqalasaMtuzwaM tejaH saviturapyabahumanyamAnO, BUBfdapahftalakzmIkaM sAgaramapyupahasantO, balavantamakftavigrahaM mArutamapi nindantO, himavato'pi camarIbAlavyajanavIjitena dahyamAnO, jalaDInAmapi SaNKEH KidyamAnO, catuHsamudrADipatimaparaM pracetasamapyasahamAnO, anapahftacCatrAnapi vicCAyAnavanipAlAn kurvARO, sADuzvapyasevitaprasannO, muKena maDukzarantO, duzwarAjavaMSAnUzmaRA dUrasTitAnapi mlAnimAnayantO, anudivasaM SastrAmyAsaSyAmikAkalaNkitamaSezarAjakapratApAgninirvapaRamalinami va karatalamudvahantO, yogyAkAlezu DIrErDanurDvaniBiraByarRopaBogAdigvaDUBirivAlapantO rAjyavarDana iti harza iti sarvasyAmeva pfTivyAmAvirBUtaSabdaprAdurBAvO svalpIyasEva kAlena dvIpAntarezvapi prakASatAM jagmatuH .
ekadA ca tAvAhUya BuktavAnaByantaragataH pitA sasnehamavAdIt--"vatsO! praTamaM rAjyANgaM, durlaBAH sadBftyAH .
prAyeRa paramARava iva samavAyezvanuguRIBUya dravyaM kurvanti pArTivaM kzudrAH krIqArasena nartayantatO mayUratAM nayanti bAliSAH .
darpaRamivAnupraviSyAtmIyAM prakftiM saMkrAmayanti pallavikAH .
svapnA iva miTyAdarSanErasadbudDiM janayanti vipralamBakAH .
gItanftyahasitErunmattatAmAvahantyapekzitA vikArA iva vAtikAH, cAtakA iva tfzRAvanto na Sakyante grahItumakulInAH mAnase mInamiva sPurantamevABiprAyaM gfhRanti jAlikAH .
yamapawwikA ivAmbare citramAliKantyudgItakAH .
SalyaM hfdaye nikzipantyatimArgaRAH .
yataH sarvEreBirdezABizaNgErasaMgatO baBuDEpaDABiH parIkzitO SucI vinItO vikrAntAvaBirUpO mAlavarAjaputrO BrAtarO bujAviva me SarIrAdavyatiriktO kumAraguptamADavaguptanAmAnAvasmABirBavatoranucaratvArTamimO nirdizwO .
anayorupari BavadByAmapi nAnyaparijanasamavfttiByAM Bavitavyam', ityuktvA tayorAhvAnAya pratIhAramAdideSa .
na cirAddvAradeSanihitalocanO rAjyavarDanaharzO pratIhAreRa saha praviSantam, agrato jyezWamazwAdaSavarzavayasaM nAtyuccaM nAtiKarvamatiguruBiH padanyAsEranekanarapatisaMcaraRacalAM niScalIkurvARamivorvIm, anavaratAByastalaNGanaGanopacayakaWinamAMsamedurAdUrudvayAnnizpatatevAnulvaRajAnugranTiprasUtena tanutarajaNGAkARqayugalena BAsamAnam, ulliKitapArSvaprakASitakraSimnA mandaramiva surAsuraraBasaBramitavAsukikazaRakzIRena maDyena lakzyamARamativistIrRenorasA svAmisaMBAvanAnAmaparimitAnAmavakASamiva prayacCantam, pralambamAnasya Bujayugalasya niBftalalitErvikzepEratidustaraM tarantamiva yOvanodaDim, vAmakarakawakamARikyamarIcigaYjarIjAlinyA samudBidyamAnapratApAnalaSiKApallavayeva cApaguRakiRaleKayANkitapIvaraprakozWam, AlohinImuccAMsatawAvalambinImastragrahaRavrataviDftAM rOravImiva tvacaM karRABaraRamaReH praBAM biBrARam, utkowikeyUrapatraBaNgaputrikApratibimbagarBakapolaM muKaM candramasamiva hfdayasTitarohiRIkamudvahantam, acapalAstamitatArakeRADomuKena cakzuzA Sikzayantamiva lakzmIlABottAnitamuKAni paNkajavanAni vinayam, svAmyanurAgamivAmlAtakamuttaMsIkftaM SirasA DArayantam, nirdayayA kaNkaRaBaNgaBItasakalakArmukArpitAmiva namratAM prakASayantatam, SESava eva nirjitErindriyErariBiriva saMyatEH SoBamAnam, praRayinImiva viSvAsaBUmiM kulaputratAmanuvratamAnam, tejasvinamapi SIlenAhlAdakena savitAramiva SaSinAtargatena virAjamAnam, acalAnAmapi kAyakArKasyena ganDanamivAcarantam, darSanakrItamAnandaste vikrIRAnamiva jana sOBAgyena kumAraguptam, pfzWatastasya kanIyAMsamatiprAMSutayA gOratayA ca manaH SilASelamiva saMcarantam, anulbaRamAlatIkusumaSeKaraniBena nirjigamizatA guruRa Sirasi cumbitamiva yaSasA, parasparavirudDayorvinayayOvanayoScirAtpraTamasaMgamacihnamiva BrUsaMgatakena kaTayantam, atiDIratayA hfdayanihitA svAmiBaktimiva niScalAM dfzwiM DArayantam, acCAcCacandanarasAnulepanaSItalaM saMnihitahAropaDAnaM vakzaHsTalamanantasAmantasaMkrAnti SrAntAyAH Sriyo viSAlaM SaSimaRiSilApawwaSayanamiva bibrARam, cakzuH kuraNgakErGoRAvaMSaM varAhOH skanDapIWaM mahizEH prakozWabanDaM vyAGrEH parAkramaM kesariBirgamanaM mataNgajErmfgayAkzapitaSezErBItErutkocamiva dattaM darSayanta mADavaguptaM dadfSatuH .
praviSya ca tO dUrAdeva caturBirahgEruttamANgena ca gAM spfSantO namaScakratuH .
snigDanarendradfzwinirdizwAmucitAM BUmiM BejAte .
muhUrtaM ca sTitvA BUpatirAdideSa tO--"adyapraBfti BavadByAM kumArAvanuvartanIyO' iti .
"yaTAjYApayati devaH' iti medinIdo lAyamAnamOliByAmutTAya rAjyavraDanaharzO praRematuH .
tO ca pitaram .
tataScAraBya kzaRamapi nimezonmezAviva cakzurgocarAdanapayAntAvucCvAsaniHSvAsAviva naktandivamaBimuKasTitO BujAviva satatapArSvavartinO kumArayostO baBUvatuH .
aTa rAjyaSrIrapi nfttagItAdizu vidagDAsu saKIzu sakalAsu kalAsu ca pratidivasamupacIyamAnaparicayA SanEH SanEravarData .
parimitEreva divasEryOnavanamAruroha .
nipeturekasyAM tasyAM SarA iva lakzyaBuvi BUBujAM sarvezAM dfzaSwayaH .
nUtasaMprezamAdiBiSca tAM yayAcire rAjAnaH .
kadAcittu rAjAntaHpuraprasAdasTito bAhyakakzyAvasTitena puruzeRa svaprastAvAgatAM gIyamAnAmAryAmaSfRot--

"udvegamahAvarte pAtayati payoDaronnamanakAle  .
saridiva tawamanuvarzaM vivarDamAnA sutA pitaram'  .. 4.5 ..

tAM ca SrutvA pArSvasTitAM mahAdevImutsAritaparijano jagAda--"devi! taruRIBUtA vatsA rAjyaSrIH .
etadIyA guRavatteva kzaRamapi hfdayAnnApayAti me cintA .
yOvanAramBa eva ca kanyakAnABinDanIBavanti pitaraH saMtApAnalasya .
hfdayamanDakArayati medivasamiva payoDaronnatirasyAH .
kenApi kftA DarmyA nABimatA me sTitireyaM yadaNgasaMBUtAnyaNkalAlitAnyaparityAjyAnyapatyakAnyakARqa evAgatyAsaMstutErnIyante .
etAni tAni KalvaNkanasTAnAni saMsArasya .
seyaM sarvABiBAvinI SokAgnedahiSaktiryadapatyatve samAne'pi jAtAyAM duhitari dUyante santaH .
etadraTaM janmakAla eva kanyakAByaH prayacCanti salilamaSrubiH sADavaH .
eta dBayAdakftadAraparigrahAH parihftagfhavasatayaH SUnyAnyaraRyAnyaDiSerate munayaH .
ko hi nAma saheta sacetano virahamapatyAnAm .
yaTA yaTA samApatanti dUtA varARAM varAkI lajjamAneva cintA taTA taTA nitarAM praviSati mehfdayam .
kiM kriyate .
taTApi gfhagatEranugantavyA eva lokavfttayaH .
prAyeRa ca satsvapyanyezu varaguRezvaBijanamevAnuruDyante DImantaH .
DaraRIDarARAM ca mUrDni sTito mAheSvarA pAdanyAsa iva sakalaBuvananamaskfto mOKaro vaMSaH .
tatrApi tilakaBUtasyAvantivarmaRaH sUnuragrajo grahavarmA nAma grahapatiriva gAM gataH pituranyUno guRErenAM prArTayate .
yadi BavatyA api matiranumanyate tatastasmE dAtumicCAmi' ityuktavati Bartari duhitfsnehakAtaratarahadayA sASrulocanA mahAdevI pratyuvAca--Aryaputra! saMvarDanamAtropayoginyo DAtrInirviSezA Bavanti Kalu mAtaraH kanyakAnAm .
dAne tu pramARamAsAM pitaraH .
kevalaM kfpAkawataviSezaH sudUreRa tanayasnehAdatiricyate duhitfsneha .
yaTA neyaM yAvajjavIvamAvayorArgitAM prati padyate taTAryaputra eva jAnAti' iti .
rAjA tu jAtaniScayo duhitfdAnaM prati samAhUya sutAvapi viditArTAvakArzIt .
SoBate ca divase grahavarmaRA kanyAM prArTayituM prezitasya pUrvAgatasyEva praDAnadUtapuruzasya kare sarvarAjakulasamakzaM duhitfdAnalalamapAtayat .
jAtamudi kftArTe gate ca tasminnAsannezu ca vivAhadivasezUddAmadIyamAnatAmbUlapawavAsakusumaprasADitasarvalokam, sakaladeSAdiSyamAnaSilpisArTAgamanam, avanipAlapuruzagfhItasamagragrAmIRAnIyamAnopakaraRasaMBAram, rAjadOvArikopanIyamAnAnekanfpopAyanam, upanimantritAgatabanDuvargasaMvargaRvayagrarAjavallaBam, labDamaDumadapracaRqacarmakArakarapuwollAlitakoRapawuviGawwanaraRanmaNgalapawaham, pizwapaYcANgulamaRqyamAnolUKalamukalaSilAdyupakaraRam, aSezASAmuKAvirBUtacAraRaparamparApUryamARaprakozWapratizWApyamAnendrARIdEvatam, sitakusumavilepanavasanasatkftEH sUtraDArErAdIyamAnavivAhavedIsUtrapAtam, utkUrcakakarESca suDAkarpUraskanDEraDirohiRIsamArUQErDavErDavalIkriyamARaprAsAdapratolIprAkAraSiKaram, kzuRRakzAlyamAnakusumBasaMBArAmBaHplavapUrarajyamAnajanapAdapallavam, nirUpyamARayOtakayogyamAtaNgaturahgataraNgitANganam, gaRanABiyuktagaRakagaRagfhyamARalagnaguRam, ganDodakavAhimakaramuKapraRAlIpUryamARakrIqAvApIsamUham, hemakAracakraprakrAntahAwakaGawanawANkAravAcAlitAlindakam, uttApitABinavaBittipAtyamAnabahalavAlukAkaRWakAlepAkulAlepakalokam, caturacitrakaracakravAlaliKyamAnamANgalyAleKyam, lepyakArakadambakakriyamARamfnmayamInakUrmamakaranArikelakadalIpUgavfkzakam, kzitipAlESca svayamAvadDakakzyEH svAmyarpitakarmaSoBAsaMpAdanAkulEH sindUrakuwwimaBUmISca masfRayadBirvinihitasarasAtarpaRahastAnvinyastAlaktakapAwalAMSca cUtASokapallavalAYCitaSiKarAnudvAhavitardikAstamBAnuttamBayadBiH prArabDaviviDavyApAram, AsUryodayAcca pravizwABiH satIBiH suBagABiH surUpABiH suveSABiraviDa vABiH sindUrarajorAjirAjitalalAwABirvaDUvarago tragrahaRagarBARi SrutisuBagAni maNgalAni gAyantIBirbahuviDavarRakAdigDANgulIBirgrIvAsUtrARi ca citrayantIBiscitralatAleKyakuSalABiH kalaSAMSca DavalitAYSItalaSArAjiraSreRISca maRqayantIBiraBinnapuwakarpAsatUlapallavAMSca vEvAhikakaNkaRorRAsUtrasaMnAhAMSca raYjayantIBirbalASanAGftaGanIkftakuNkumakalkamiSritAMScANgarAgAMllAvaRyaviSezakfnti ca muKAlepanAni kalpayantIBiH kakkolamiSrAH sjAtIPalAH sPuratsPItasPAwikakarpUraSakalaKacitAntarAlA lavaNgamAlA racayantIBiH samantAtsAmantasImantinIBirvyAptam, bahuviDaBaktinirmARanipuRapurARapOrapuranDribaDyamAnErbadDEScAcAracaturAntaH purajaratIjanitapUjArAjamAnarajakarajyamAnE raktEScoBayapawAntalagnaparijanapreNKolitESCAyAsu SozyamAREH SuzkESca kuwilakramarUpakriyamARapallavaparaBAgEraparErArabDakuNkumapaNkasTAsakacCuraReraparErudBujaBujizyaBajyamAnaBaNgurottarIyEH kzOmESca bAdarESca dukUlESca lAlAtantujEScAMSukESca netrEsca nirmokaniBErakaWoraramBAgarBakomalErniHSvAsahAryEH sparSAnumeyErvAsoBiH sarvataH sPuradBirindrAyuDasahasrEriva saMCAditam, ujjvalanicolakAvaguRWyamAnahaMsakulESca SayanIyEstArAmuktAPalopacIyamAnESca kaYcukEranekopAyogapAwyamAnEScAparimitEH pawwapawIsahasrEraBinavarAgakOmaladukUlarAjamAnESca pawavitAnEH stavarakanivahanirantaracCAdyamAnasamastapawalESca maRqapEruccitranetrapawavezwyamAnESca stamBErujjvalaM ramaRIyaM cOtsukyadaM ca maNgalyaM cAsIdrAjakulam .
devI tu yaSomatI vivAhotsavaparyAkulahfdayA hfdayena Bartari, kutUhalena jAmAtari, snehena duhitari, upacAreRa nimantritastrIzu, AdeSena parijane, SarIreRa saMcaraRe, cakzuzA kftAkftapratyavekzaRezu, Anandena mahotsave, ekApi bahuDA viBaktevABavat .
BUpatirapyuparyupari visarjitozwravAmIjanitajAmAtfjozaH satyapyAjYAsaMpAdanadakze muKekzaRapare parijane samaM putrAByAM duhitfsnehavivalavaH sarvaM svayamakarot .
evaM ca tasminnaviDavAmaya iva Bavati rAjakule, maNgalamaya iva jAyamAne jIvaloke, cAraRamayezviva lakzyamARezu diNmuKezu, pawaharavamaya iva kfte'ntarikze, BUzaRamaya iva Bramati parijane, bAnDavamaya iva dfSyamAne sarge, nirvftimaya ivopalakzyamARe kAle, lakzmImaya iva vijfmBamARe mahotsave niDAna iva suKasya, Pala iva janmanaH pariRAma iva puRyasya, yOvana iva viBUteH, yOvarAjya iva prIteH, sidDikAla iva manoraTasya vartamAne, gaRyamAna iva janANguloBiH, AlokyamAna iva mArgaDvajEH, pratyudgamyamAna iva maqgalyavAdyapratiSbadakEH, AhUyamAna iva mOhUrtikEH, AkfzyamARa iva manoraTEH, parizvajyamAna iva vaDUsaKIhfdayErAjagAma vivAhadivasaH .
prAtareva pratIhArEH samutsAritaniKilAnibadDalokaM viviktamakriyata rAjakulam .
aTa mahApratIhAraH praviSya nfpasamIpam "deva! jAmAturantikAttAmbUladAyakaH pArijAtakanAmA saMptAptaH' ityaBiDAya svAkAraM yuvAnamadarSayat .
rAjA tu taM dUrAdeva jAmAtfbahumAnAddarSitAdaraH "bAlaka! kaccitkuSalI grahavarmA?' iti papracCa .
asO tu samAkarmitanarADipaDvanirDAvamAnaH katicitpadAnyupasftya prasArya ca bAhU sevAcaturaSciraM vasuMDarAyAM nirDAya mUrDAnamutTAya "deva! kuSalO yaTAjYApayasyarcayati ca devaM namaskAreRa' iti vyajYApayat .
AgatajAmAtfnivedanAgataM ca taM jYAtvA kftasatkAraM rAjA "yAminyAH praTame yAme vivAhakAlAtyayakfto yaTA na Bavati dozaH' iti saMdiSya pratIpaM prAhiRot .
aTa sakalakamalavanalakzmIM vaDUmuKa iva saMcArya samavasite vAsare, vivAhadivasaSriyaH pAdapallava iva rajyamAne savitari, vaDUvarAnurAgalaGUkftapremalajjitezviva viGawamAnezu cakravAkamiTunezu, sOBAgyaDvaja iva raktAM SukasukumAravapuzi naBasi sPurati saMDyArAge, kapotakaRWakarvure varayAtrAgamanarajasIva kaluzayati diNmuKAni timire, lagnasaMpAdanasajja ivojjihAne jyotirgaRe vivAhamahgalakalaSa ivodayaSiKariRA samutkzipyamARe varDamAnaDavalacCAye tArADipamaRqale, vaDUvadanalAvaRyajyotsnAparipItatamasi pradoze, vfToditamupahasatsviva rajanikaramuttAnitamuKesu kumudavanezvAjagAma muhurmuhurullAsitasPArasPuritAruRacAmarEmanoraTErivotTitarAgAgrapallavEH purODAvamAnEH pAdAtErutkarRakawakahayapratihezitadIyamAnasvAgatEriva vAjinAM vfndErApUritadigviBAgaH, calakarRacAmarARAM cAmIkaramaya sarvopakaraRAnAM varRakalambinAM balinAM GaRwAwANkAriRAM kariRAM GawABiH, Gawayanniva punarindUdayavilInamanDakAram, nakzatramAlAmaRqitamuKIM kariRariM niSAkara iva pOrandarIM diSamArUQaH, prakawitaviviDavihagavirutEstAlAvacaracAraREH puraHsarErbAlo vasanta ivopavanEH kriyamAgakolAhalaH, ganDatElAvasekasuganDinA tIpikAcakravAlAlokena kuNkumapawavAsaDUlipawaleneva piYjarIkurvansakalaM lokam, utPullamallikAmuRqamAlAmaDyADyAsitakusumaSeKareRa SirasA hasanniva saparivezakzapAkara kOmudIpradozam, AtmarUpanirjitamakaraketukarApahftena nArmukeReva kOsumena dAmnA viracitavEkakzakavilAsaH, kusumasOraBagarvaBrAntaBramarakulakalakalapralApasuBagaH pArijAta iva jAtaH SriyA saha punaravatArito medinIm, navavaDUvadanAvalokanakutUhaleneva kfzyamARahfdayaH patanniva muKena pratyAsannalagno grahavarmA .
rAjA tu tamupadvAramAgataM caraRAByAmeva rAjacakrAnugamyamAnaH sasutaH pratyujjagAma .
avatIrRaM ca taM kftanamaskAraM manmaTamiva mADavaH prasAritaBujo gAQamAliliNga .
yaTAkramaM parizvaktarAjyavarDanaharzaM ca haste gfhItvAByantaraM ninye .
svanirviSezAsanadAnAdinA cEnamupacAreRopacacAra .
na cirAcca gamBIranAmA nfpateH praRayI vidvAndvijanamA grahavarmARamuvAca--"tAta! tvAM prApya cirAtKalu rAjyaSriyA GawitO tejomayO sakalajagadgoyamAnabuDakarRAnandakAriguRagaRO somasUryavaMSAviva puzyaBUtimukaravaMSO .
praTamameva kOstuBamaRiriva guREH sTito'si hfdaye devasya .
idAnIM tu SaSIva sirasA parameSvareRAsi voQavyo jAtaH' iti .
evaM vadatyeva tasminnfpamupasftya mOhUrtikAH "deva! samAsIdati lagnavelA .
vrajatu jAmAtA kOtukagfham' ityUcuH .
aTa narendreRa "uttizWa, gacCa' iti gadito grahavarmA praviSyAnta puraM jAmAtfdarSanakutUhalinInAM strIRAM patitAni locanasahasrARi vikacanIlakuvalayavanAnIva laNGayannAsasAda kOtukagfhadvAram .
nivAritaparijanaSca praviveSa .
aTa tatra katipayAptapriyasaKIsvajanapramadAprAyaparivArAm, aruRAMSukAvaguRWitamuKIM prabAtasaMDyAmiva svapraBayA nizpraBAnpradIpakAnkurvARAmatisOkumAryaSaNkiteneva yOvanena nAtinirBaramupagUQAm, sADvasaniruDya mAnahfdayadeSaduHKamuktErniBftAyatEH svasitErapayAntaM kumAraBAvamivAnuSocantIm, atyutkampinIM patanaBiyeva trapayA nizpandaM DAryamARAm, hastatAmarasapratipakzamAsannagrahaRaM SaSinamiva rohiRIM BayavepamAnamAnasAmavalokayantIm, candanaDavalatanulatAm, jyotsnAdAnasaMcitalAvaRyAtkumudinIgarBAdiva prasUtAm, kumumAmodanirhAriRIM vasantahfdyAdiva nirgatAm, niHSvAsaparimalAkfzwamaDurakulA malayamArutAdivotpannam, kftakandarpAnusaraRAM ratimiva punarjAtAm, praBAlAvaRyamadasOraBamADuryEH kOstuBaSaSimadirApArijAtAmftapraBavEH sarvaratnaguREraparARiva surAsuraszA ratnAkareRa kalpitAM Sriyam, snigDena bAlikAlokena sitasiraRamarakatapraBAharitaSAdvalena kapolasTalItalena vinodayantImiva hAriRIM locanacCAyAm, aDomuKaM varakOtukAlokanAkulaM muhurmuhuH kutamuKannamanaprayatnaM saKIjanaM hfdayaM ca nirBartsayantI vaDUmapaSyat .
praviSantameva taM hfdayacOraM vaDvA samarpitaM jagrAha kandarpaH .
parihAsasmeramKIbiSca nArIBiH kOtukagfhe yadyatkAryate jAmatAtA tattatsarvamatipeSalaM cakAra .
kftapariRayAnurUpaveSaparigrahAM gfhItvA kare vaDUM nirjagAma jagAma ca navasuDADavalA nimantritAgatEstuzAraSElopatyakAmiva tryambakAmbikAvivAhAhUtErBUBfdBiH parivftAm, sekasukumArayavANkuradanturEH paYcAsyEH kalaSEH komalavarRikAvicitrEramitramuKESca maNgalyaPalahastABiraYjalikArikABirUdBAsitaparyantAm, upADyAyopaDIyamAnenDanaDUmAyamAnAgnisaMDukzamAkzaRikopadrazwfdvijAm, upakfSAnunihitAnupahataharitakuSAM saMnihitadfzadajinAjyasruvasamitpUlInivahAm, nUtanaSUrpArpitaSyAmalaSamIpalASamiSralAjahAsinIM vedIm .
Aruroha ca tAM divamiva sajyotsnaH SaSI .
samutsasarpa ca vellitAruRaSiKApallavasya SiKinaH kusumAyuDa iva ratidvitIyo raktASokasya samIpam .
hute ca hutaBuji pradakziRAvartapravfttABirvaDUvadanavilokanakutUhalinIBiriva jvAlABireva saha pradakziRaM baBrAma .
pAtyamAne ca lAjAYjalO naKamayUKaDavalitatanuradfzwapUrvavaDUvararUpavismayasmera ivAdfsyata viBAvasuH .
atrAntare svacCakapolodarasaMkrAntamanalapratibimbamiva nirvApayantI sTUlamuktAPalavikalabAzpabindusaMdohadaSitadurdinA nirvadanavikAraM ruroda vaDUH .
udaSruvilocanAnAM ca bAnDavavaDUnAmudapAdi mahAnAkrandaH .
parisamApitavEvAhikakriyAkalApastu jAmAtA vaDvA smaM praRanAma SvaSurO .
praviveSa ca dvArapakzaliKitaratipratidEvataM, praRayiBiriva praTamapravizwEralikulEH kftakolAhalam, alikulapakzapavanapreNKolitEH karRotpalaprahAraBayaprakampitEriva maNgalapradIpEH prakASitam, ekadeSaliKitastabakitaraktASokatarutalaBAjADijyacApena tiryakkURitanetratriBAgeRa SaramfjUkurvatA kAmadevenADizWitam, ekapArSvanyastena kAYcanAcAmarukeRetarapArsvavatinyA ca dAntaSaParukaDAriRyA kanakaputrikayA sAkzAllakzmyevoddaRqapuRqarIkahastayA sanATena sopaDAnena svAstIrRena Sayanena SoBamAnam, SayanasiroBAgasTitena ca kftakumudaSoBena kusumAyuDasAhAyakAyAgatena SaSineva nidrAkalaSena rAjatena virAjamAnaM vAsagfham .
tatra ca hrItAyA navavaDUkAyAH parANmuKaprasuptAyA maRiBittidarpaRezu muKapratibimbAni praTamAlApAkarRanakOtukAgatagfhadevatAnanAnIva maRigavAkzakezu vIkzamARaH kzaRadAM ninye .
sTitvA ca SvaSurakule SIlenAmftamiva SvaSrUhfdaye varzannaBinavABinavopacArErapunaruktAnyAnandamayAni daSa dinAni, dattvA ca rAjadOvArikamiva rAjakule raRaraRakaM yOtakaniveditAnIva SambalAnyAdAya hfdayAni sarvalarokasya kaTaNkaTamapi visarjito nfpeRa vaDvA saha svadeSamagamaditi .


iti SrImahAkavibARamawwakftO harzacarite cakravartijanmavarRanaM nAma caturTa ucCvAsaH.






zazWa ucCvAsaH

uccityoccitya Buvi prahitanigUQAtmadUtanItAnAm  .
vijigIzuriva kftAntaH SUrARAM saMgrahaM kurute  .. 6.1 ..
visrabDaGAtadoza- svavaDAya Kalasya vIralopakaraH  .
navataruBaNgaDvaniriva harinidrAtaskaraH kariRaH  .. 6.2 ..

aTa praTamapretapiRqaBuji Bukte dvijanmani, gatezUdvejanIyezvaSOcadivasezu, cakzurdAhadAyini dIyamAne dvijeByaH SayanAsanacAmarAtapattrAmatrapattraSastrAdike nfpanikawopakaraRakalApe, nItezu tIrTasTAnAni saha janahfdayEH kIkasezu, kalpitaSokaSalye suDAnicayacite citAcEtyacihne, vanAya visarjite mahAvijiti rAjagajendre, krameRa ca mandazvAkrandezu, viralIBavatsu ca vilApezu, viSrAmyatyaSruRi, SiTilIBavatsu upadeSaSravaRakzamezu Srotrezu anuroDAvaDAnayogyezu hfdayezu, gaRanIyezu nfpaguRezu, pradeSavfttitAmASrayati Soke, kftezu kaviruditakezu, jAte ca svapnAvaSezadarSane hfdayAvaSezAvasTAne citrAvaSezAkftO kAvyAvaSezanAmni naranATe, devo harzaH kadAcidutsfzwavyApAraH puYjIBUtavfdDabanDuvargAgresareRAvanatamUkamuKena mahAjanena mOlenAkAla AtmAnaM vezwyamAnamadrAkzIt .
dfzwvA cAkaronmanasikimanyadAryamAgatamAvedayatyayaM SokaparABUto lokAkaraH' iti .
vepamAnahfdayaSca papracCa praviSantamaDikatarapracAramanyatamaM puruzam "aNga! kaTaya .
kimAryaH prAptaH' iti .
sa mandamabravIt--"deva! yaTAdiSasi dvAri' iti SrutvA ca sodaryasnehanihitaniratiSayamanyumfdUkftamanAH kaTamapi na vavAma bAzpavAripravAhotpIqena saha jIvitam .
anantaraM ca dvArapAlapramuktena praTamapravizwena parijanenevAkrandena kaTyamAnam, dUradrutAgamanamuzitabAhulyena vicCinnacCatraDAreRa lambitAmbaravAhinA BrazwaBfNgAragrAhiRA cyutAcamanaDAriRA tAmyattAmbUlikena KaYjatKaNgagrAhiRA katipayaprakASadAserakaprAyeRa bahuvAsarAntaritasnAnaBojanaSayanaSyAmakzAmavapuzA parijanena parivftam, aviratamArgaDUliDUsaritaSarIratayA SaraRIkftamivASaraRayA kramAgatayA vasuMDarayA, hURanirjayasamaraSaravraRabadDapawwakErdIrGaDavalEH samAsannarAjyalakzmIkawAkzapAtEriva SabalIkftakAyam, avanipatiprARaparitrARArTamiva ca SokahutaBuji hutamAMsEratikfSEravayavErAvedyamAnaduHKaBAram, avagatacUqAmaRini malinAkulakuntale SeKaraSUnye Sirasi SUcamArUQAM mUrtimatImiva daDAnam, AtapagalitasvedarAjinA rudateva pitfpAdapatanotkaRWitena lalAwapawwena lakzyamARam, praTIyasA bAzpapayaHpravAheRABimatapatimaraRamUrcCitAmiva mahImanavarataM siYcantam, anantasaMtatASrupravAhanipatananimnIkftAviva duHKakzARO kapolAvudvahantam, atyuzRamuKamArutamArgagatena dravateva galitatAmbUlarAgeRADarabimbenopalakzitam, pavitrikAmAtrAvaSezendaranIlikAMSuSyAmAyamAnamaciraSrutapitfmaraRajanyamahASokAgnidagDamiva SravaRapradeSamudvahantam, asPuwABivyaktavyaYjanenApyaDomuKastimitanayananIlatArakamayUKamAlAKacitena SokaprarUQaSmaSruSyAmaleneva muKaSaSinA lakzyamARam, kesariRamiva mahABUBfdvinipAtavihvalaniravalaMbanam, divasamiva tejaHpatipatanaparimlAnaSriyaM SyAmIBUtam, nandanamiva BagnakalpapAdapaM vicCAyam, digBAgamiva prozitadikkuYjaraSUnyam, girimiva guruvajrapAtadAritaM prakampamAnam, krItamiva kraSimnA, kiNkarIkftamiva kAruRyena, dAsIkftamiva dOrmanasyena, SizyIkftamiva Socitavyena, anDIkftamivADinA, mUkIkftamiva mOnena, pizwamiva piqayA, svinnamiva saMtApena, uccitamiva cintayA, viluptamiva vilApena, Dftamiva vErAgyeRa, pratyAKyAtamiva pratisaMKyAnena, avajYAtamiva prajYayA, dUrIkftamiva duraBiBavatvena, aboDyena vfdDabudDInAm, asADyena sADuBAzitAnAm, agamyena gurugirAm, aSakyena SAstraSaktInAm, apaTena prajYAprayatnAnAm, agocareRa suhfdanuroDAnAm, avizayeRa vizayopaBogAnAm, aBUmiBUtena kAlakramopacayAnAM Sokena kavalIkftaM jyezWaM BrAtaramapaSyat .
AvegodgatakftsnasnehotkalikAkalApotkzipya mARakAya iva ca paravaSaH samudagAt .
aTa taM dUrAdeva dfzwvA devo rAjyavarDanaScirakAlakalitaM bAzpAvegaM mumukzuH sudUraprasAritena saMkalpayanniva sarvaduHKAni dIrGeRa dardaRqadvayena gfhItvA kaRWe muktakaRWaM punaH patitakzOme kzAme vakzasi punaH, kaRWe punaH skanDaBAge punaH kapolodare niDAya taTA taTA ruroda yaTA saMbanDanAnIvodapAwyanta hfdayAni .
aSrusrotaHSirA ivAmucyata locanezu lokenAsmftanfpatinA rAjavallaBenApi pratiSabdakaniBena nirBaramivArudyata .
sucirAcca kaTaM kaTamapi nirvfzwanayanajalaH parjanya iva Saradi svayamevopaSaSAma .
upavizwaSca parijanopanItena toyena taratkaranaKamayUKapuYjatayA mahAjalaplavajAyamAnaPenaleKamiva punaH punaH pramfzwamapi pakzmAgrasaMgaladbAzpabinduvfndamandonmezamuzitadarSanaM kaTaM kaTamapi cakzurakzAlayat .
tAmbUlikopasTApitena ca vAsasA candrAtapaSakalenevozRozRabAzpadagDaM vadanamunmamArja .
tUzRImeva ca ciraM sTitvotTAya snAnaBUmimagAt .
tasyAM ca sTitvA viBUzaM vitrastavyastakuntalaM mOlimanAdarAnnizpIqya sAvaSezamanyusPuritena jijIvizateva jalaDOtasuBagamAtmAnamapi cucumbizatevADareRa kzAlitasya cakzuzaH SvetimnA ca SAradaSaSikaravikasitaviSadakumudavanadalAvalibalivikzepEriva digdevatArcanakarma kurvARaScatuHSAlavitardikAviniveSitAyAmapratipAdikAyAM cApASrayavinihitEkopabarhaRAyAM paryaNkikAyAM nipatya jozamasTAt .
devo'pi harzastaTEva snAtvA DaraRitalanihitakuTAprasAritamUrtiradUra evAsya tUzRImeva samavAtizWata .
dfzwvA dfzwvA dUyamAnasamagrajanmAnaM samasPuwadivAsya sahasraDA hfdayam .
OrasadarSanaM hi yOvanaM Sokasya .
lokasya tu narapatimaraRadivasAdapi dAruRataraH sa baBUva divasaH .
sarvasminneva ca nagare na kenacidapAci na kenacidasnAyi nABoji .
sarvatra sarveRArodi .
kevalamanena ca krameRAticakrAma divasaH .
sa ca pratyagratvazwuwaNkatazwatanuriva vamadvahalaruDirarasamAMsacCedalohitacCaviraparapArAvArapayasi mamajja maYjizWAruRo'ruRasAraTiH .
mukulAyamAnakamalinIkoSavikalaM cakARa caYcarIkakulaM kamalasarasi .
saviDavirahavyADiviDuraDUbADyamAnaM babanDa banDAviva vibudDabanDUkaBAsi BAsvati sAsrAM dfSaM cakravAkacakravAlam .
saMcarantyAH samaDukararavaM kEravAkaraM kalahaMsaramaRIramaRIyaM mARikyakAYjIkiNkiRIjAlamivAcakARa SriyaH .
prakawakalaNkamudayamAnaM viSaNkawavizARotkIrRapaNkasaMkaraSaNkarabarkuraSavkarakakudakUwasaMkASamakASatAkASe SaSANkamaRqalam .
asyAM ca velAyAmanatikramaRIyavacanErupasftya praDAnasAmantErvi jYApyamAnaH kaTaM kaTamapyaBukta .
praBAtAyAM ca SarvaryAM sarvezu pravizwezu rAjasu samIpasTitaM hrazadevamuvAca--"tAta! BUmirasi guruniyogAnAm .
SESava evAgrAhi guRavatpatAkeva BavatA tAtasya cittavfttiH .
yato BavantamevaM viDaM viDeyaM viDiGiDAnopanatanErGfRyamidaM kimapi biBaRizati me hfdayam .
nAvalambanIyA bAlaBAvasulaBA premavilomA vAmatA .
vEDeya iva mA kfTAH pratyUhamIhite'smin .
SfRu, na Kalu na jAnAsi lokavfttam .
lokatrayatrAtari mAnDAtari mfte kiM na kftaM purukutsena? BrUlatAdizwAzwAdaSadvIpe dilIpe vA raGuRA .
mahAsurasamaramaDyADyAsitatridaSaraTe daSaraTe vA rAmeRa? gozpadIkftacaturudanvadante duzyante vA Baratena? tizWantu tAvatte tAtenEva SatasamaDikADigatADvaraDUmavisaraDUsaritavAsavavayasi sugfhItanAmni tatraBavati parAsutAM gate pitari kiM nAkAri rAjyam? yaM ca kila SokaH smaBiBavati taM kApuruzamAcakzate SAstravidaH .
striyo hi vizayaH SucAm .
taTApi kiM karomi .
svaBAvasya seyaM kApuruzatA vA strERaM vA yadevamAspadaM pitfSokahutaBujo jAto'smi .
mama hi BUBfti paryaste niravaSezataH prasravaRAnIva srutAnyaSrURyastamite mahati tejasyanDakArIBUtadaSASasya pranazwaH prajYAlokaH, prajvalitaM hfdayam, AtmadAhaBIta iva svapne'pi nopasarpati vivekaH, balIyasA saMtApena jAtuzamiva vilInamaKilaM DEryam, pade pade digDaropAhateva hariRI muhyati matiH, puruzadveziRIva dUrata eva Bramati pariharantI spftiH, ambeva tAtenEva saha gatA DftiH, vArDuzikaprayuktAnIva DanAnIva pratidivasaM varDante, duHKAni, SokAnalaDUmasaMBArasaMBUtAmBoDarabaritamiva varzati nayanavAriDArAvisaraM SarIram .
sarvaH paYcajanaH paYcatvamupagataH prayAti .
vitaTametadvadati bAlo lokaH .
tAto hutASanatAmeva kevalAmApanno'pi nEvaM dahati mAm .
antastadevamidamasAMparAyikamiva hfdayamavazwaBya vyutTitaH SokO durnivAro vAqava iva vArirASim, paviriva parvatam, kzaya iva kzapAkaram, rAhuriva ravim, dahati dArayati tanUkaroti kavalayati ca mAm .
kAmaM na Saknoti me hfdayaM tAdfSasya samerukalpasya kalpamahApuruzasya vinipAtamaSrubinduBireva kevalErativAhayitum .
rAjye viza iva cakorasya me viraktaM cakzuH .
bahumftapawAvaguRWanAM raYjitaraNgAM janaNgamAnAmiva vaMSavAhyAmanAryAM SriyaM tyaktumaBilazati me manaH .
kzaRamapi dagDagfhe Sakuniriva na pArayAmi TAtum .
so'hamicCAmi manasi vAsasIva sulagnaM snehamalamidamamalEH SiKariSiKaraprasravaREH svacCasro tombuBiH prakzAlayitumASramapade .
yatastvamantaritayOvanasuKAmanaBimatAmapi jarAmiva pururAjYayA gurorgfhARa me rAjyacintAm .
tyaktasakalabAlakrIqena hariReva dIyatAmuro lakzmyE .
parityaktaM mayA Sastram' .
ityaBiDAya ca KaqgagrAhiRo hastAdAdAya nijaM nistriMSamutsasarja DaraRyAm .
aTa tacCru tvA niSitaSiKena SUlenevAhataH pravidIrRahfdayo devo harzaH samacintayat--"kiM nu Kalu mAmantareRAryaH kenacidasahizRunA kiYcidgrAhitaH kupitaH syAt .
utAnayA diSA parIkzitukAmo mAm .
uta tAtaSokajanmA cetasaH samAkzepo'yamasya .
AhosvidArya evAyaM na Bavati, kiM vAryeRAnyadevABihitamanyawevASrAvi mayA SokaSUnyena SravaRendriyeRa .
Aryasya cAnyadvivakzitamanyadevApatitaM muKena .
aTavA sakalavaMSavinASAya nipAtanopAyo'yaM viDeH .
mama vA niKilapuRyaparikzayopakzepaH .
karmaRAmananukUlasamagragrahacakravAlavilasitaM vA .
aTavA tAtavinASaniHSaNkakalikAlakrIqitaM yenAyaM yaH kaScidiva yatkiYcanakAriRaM mAmapuzyaBUtivaMSasaMBUtamiva, atAtatanayamiva, anAtmAnujamiva, aBaktamiva, adfzwadozamapi Srotriyamiva surApAne, sadBftyamiva svAmidrohe sajjanamiva nIcopasarpaRe, sukalatramiva vyaBicAre, atiduzkare karmaRi samAdizwavAn .
tadetattAvadanurUpaM yacCOryonmAdamadironmattasamastasAmantamaRqalasamudramaTanamandare tAdfSi pitari mfte tapovanaM vA gamyate valkalAni vA gfhyante tapAMsi vA sevyante .
yA tu mayi rAjAjYA sA dagDo'pi dAhakAriRI mayyavagrahaglapite DanvanIvANgAravfzwiH .
tadasadfSamidamAryasya .
yadyapi ca viBuranaBimAnaH .
dvijAtiranezaRaH, munirarozaRaH, kapiracapalaH .
kaviramatsaraH, vaRigataskaraH priyajAnirakuhanaH, sADuradaridraH, draviRavAnaKalaH, kInASo'nakzigataH, mfgayurahiMsraH, pArASarI brAhnaRyaH, sevakaH suKI, kitavaH kftajYaH, parivrAqabuBukzuH, nfSaMsaH priyavAk, amAtyaH satyavAdIH, rAjasUnuradurvinItaSca jagati durlaBaH, taTApi mamArya evAcAryaH .
ko hi nAma tadviDe nipatite rAjaganDakuYjare janayitari cedfSe viPalIkftaviSAlaSilAstamBoruBuje BUBuji BrAtari tyaktarAjye jyAyasi navavayasi tapovanaM gacCati sakalalokalocanajalapAtApavitraM mfdgolakaM vasuDABiDAnaM DanamadaKelaniKilaKalamuKavikAralakzaRAKyAyamAnanIcAcaraRAM SrosaMjYikAM suBawakuwumbakarmakumBadAsIM caRqAlo'pi kAmayeta .
kaTamiva saMBAvitamatyantamanucitamidamAryeRa .
kimupalakzitamanavadAtamidaM mayi .
kiM vAsya cetasaScyutaH sOmitrirvismftA vA vfkodarapraBftayaH .
anapekzitaBaktajanA svArTEkanizpAdananizWurA nAsIdiyamAryasyedfSI praBavizRutA .
api cArye tapovanaM gate jijIvazuH ko manasApi mahIM DyAyet .
kuliSaSiKaraKaranaKarapracayapracaRqacapewApAwitamattamAtaNgottamAqgamadacCawAcCuritacArukesaraBAraBAsvaramuKe kesariRi vanavihArAya vinirgate nivAsa giriguhAM kaH pAti pfzWataH .
pratApasahAyA hi sattvavantaH .
kaScapalAM rAjalakzmIM pratyanuroDo'yamAryasya yadiyamapi na cIvarAntaritakucA kuSakusumasamitpalASapUlikAM vahantI tatrEva tapovane vanamfgIva nIyate jarAjAlinI .
kiMvA mamAnena vfTA bahuDA bikalpitena tUzRImevAryamanugamizyAmi .
guruvacanAtikramakftaM ca kilvizametattapovane tapa evApAsyati' .
ityavaDArya manasA praTamataraM gatastapovanamaDomuKastUzRImavAtizWata .
atrAntare pUrvAdizwenEva rudatA vastrakarmAntikena samupasTApitezu valkalezu, nirdayakaratalatAqanaBiyeva vkApi gate hfdaye, rawati rAjastrERe, tAramabrahnaRyamUrDvadozRi virudati viprajane, pAdapraRatipare PUtkurvati pOravfnde, vidrAti vidrutacetasi cirantane parijane, parijanAvalambite gate varzIyasi, vepamAnavapuzi, paryAkulavAsasi, Sokagadgadavacasi, vigalitanayanapayasi, nivAraRodyatamanasi, viSati banDuvarge, nirASezu naKaliKitamaRikuwwimezvavANmuKena niHSvasatsu sAmantezu, sabAlavfdDAsu tapovanAya prasTitAsu sarvAsu prajAsu sahasEva praviSya SokaviklavaH prakzaritanayanasalilo rAjyaSriyaH paricArakaH saMvAdako nAma prajYAtatamo vimuktAkrandaH sadasyAtmAnamapAtayat .
aTa saMBrAnto BrAtrA saha svayaM devo rAjyavarDanastaM paryapfcCat-"Badra! BaRa BaRa kimasmadvyasanavyavasAyavarDanabadDaDftiH, avanipatimaraRamuditamatiH, aDftikaramaparamaDikataramito duHKAtiSayaM samupanayati viDiH' iti .
sa kaTaM kaTamapyakaTayat--"deva! piSAcAnAmiva nIcAtmanAM caritAni CidraprahArIRi prAyaSo Bavanti .
yato yasminnahanyavaniMpatiruparata ityaBUdvArtA tasminneva devo grahavarmA durAtmanA mAlavarAjena jIvalokamAtmAnaH sukftena saha tyAjitaH .
BartfdArikApi rAjyaSrIH kAlAyasanigaqayugalacumbitacaraRA cOrANganeva saMyatA kAnyakubje kArAyAM nikziptA .
kiMvadantI ca yaTA kilAnAyakaM sADanaM matvA jiGfkzuH sudurmatiretAmapi BuvamAjigamizati .
iti viYjYApite praBuH praBavatIti .
tataSca tAdfSamanupekzaRIyamasaMBAvitamAkasmikamupariM vyatikaramAkarRyASrutapUrvatvAtpariBavasya, parapariMBavAsahizRutayA ca svaBAvasya, darpabahulatayA ca navayOvanasya, vIrakzetrasaMBavatvAcca janmanaH, kfpABUmiBUtAyASca svasuH snehAtsa tAdfSo'pi badDamUlo'pyatyantagururekapada evAsya nanAsya nanASa SokAvegaH .
viveSa ca sahasA kesarIva giriguhAgfhaM gaBIrahfdayaM BayaNkaraH kopAvegaH .
keSinizUdanaSaNkAkulakAliyaBaNguraBrUBaNgataraNgiRI SyAmAyamAnA yamasvaseva praTIyasI lalAwapawwe BIzaRA BrukuwirudaBidyata .
darpAtparAmfSannaKakiraRasalilanirJarEH samaraBArasaMBAvanABizekamiva cakAra diNnAgakumBakUwavikawasya bAhuSiKarakoSasya vAmaH pARipallavaH .
saMgalatsvedasalilapUritodaro nirmUlaM mAlavonmUlanAya gfhItakeSa iva durmadaSrIkacagrahotkaRWayeva ca kampamAnaH punarapi samutsasarpa BIzaRaM kfpARaM pARiraparaH .
SastragrahaRamuditarAjalakzmIkriyamARadizwavfdDiviDutasindUraDUliri va kapilaH kapolayoradfsyata rozarAgaH .
samAsannasakalamahIpAlacUqAmaRicakrAkramaRajAtAhaNkAra iva ca samAruroha vAmamUrudaRqamuttAnitaScaraRo dakziRaH .
nizWurANguzwakazaRanizWyUtaDUtaDUmaleKo nirvIrorvIkaraRAya vimuktaSiKa iva lileKa maRikuwwimamitaraH pAdapaJaH .
darpasPuwitasarasavraRocCalitaruDiracCawAvasekEH SokavizaprasuptaM praboDayanniva parAkramamanujamavAdIt--"Ayuzman! idaM rAjakulam, amI bAnDavAH, parijano'yam, iyaM BUmiH, BUpatiBujapariGapAlitAScEtAH prajAH, gato'hamadyEva mAlavarAjakulapralayAya .
idameva tAvadvalkalagrahaRamidameva tapaH SokApagamopAyaScAyameva yadatyantAvinItArinigrahaH .
so'yaM kuraNgakEH kacagrahaH kesariRaH, BekEH karapAtaH kAla sarpasya, vatsakErbandigraho vyAGrasya, alagardErgalagraho garuqasya, dAruBirdAhAdeSo dahanasya, timirEstiraskAro raveH, yo mAlavEH pariBavaH puzyaBUtivaMSasya .
antaritastApo me mahIyasA manyunA .
tizWantu sarva eva rAjAnaH kariRaSca tvayEva sArDam .
ayameko BaRqirayutamAtreRa turaNgamARAmanuyAtumAm' .
ityaBiDAya cAnantarameva prayARapawahamAdideSa .
taM ca taTA samAdiSantamAkarRya jAmijAmAtfvfttAntavijYAnaprakopADAnadUyamAne manasi nirvartanAdeSena dUraprarUQapraRayapIqa iva provAca devo harzaH--"kimiva hi dozaM paSyatyAryo mamAnugamanena? yadi bAla iti nitarAM tarhi na parityAjyo'smi .
rakzaRIya iti BavadBujapaYjaro rakzAsTAnam, aSakta iti vka parIkzito'smi, saMvarDanIya iti viyogastanUkaroti, akleSasaha iti strIpakze nikzipto'smi, suKamanuBavatviti tvayEva saha tatprayAti, mahAnaDvanaH kleSa iti virahAgnivizahyataraH, kalatraM rakzatviti SrIste nistriMSe'Divasati, pfzWataH SUnyamiti tizWatyeva pratApaH, rAjakamanaDizWitamiti tatsubadDamAryaguREH, na bAhyaH sahAyo mahata iti vyatiriktameva mAM gaRayati, pralaGuparikaraH prayAmIti pAdarajasi ko'tiBAraH, dvayorgamanamasAMpratamiti mAmanugfhARa gamanAjYayA, kAtaro BrAtfsneha iti sadfSo dozaH .
kA ceyamAtmaMBaritA Bujasya te yadekAkI kzIrodaPenapawalapARquramamftamiva yaSaH pipAsati .
avaYcitapUrvo'smi prasAdezu .
tatprasIdatvAryo nayatu mAmapi' --
ityaBiDAya kzititalavinihitamOliH pAdayorapatat .
tamutTApya punaragrajo jagAda--
"tAta! kimevamatimahAramBaparigrahaRena garimARamAropyate balAdatilaGIyAnapyahitaH .
hariRArTamatihrepaRaH siMhasaMBAraH .
tfRAnAmupari kati kavacayantyASuSukzaRayaH .
api ca tavAzwAdaSadvIpAzwamaNgalakamAlinI medinyastyeva vikramasya vizayaH .
nahi kulaSElanivahavAhino vAyavaH saMnahyantyatitarale tUlarASO .
na sumeruvaprapraRayapragalBA vA divkariRaH pariRamantyaRIyasi valmIke .
grahIzyasi sakalapfTvIpatipralayotpAtamahADUmaketuM mAnDAteva cArucAmIkarapahkapatralatAlaNkArANkakAyaM kArmukaM kakuBAM vijaye .
mama tu durnivArAyAmasyAM vipakzakzapaRakzuDi kzuBitAyAM kzamyatAmayamekAkinaH kopakavala ekaH .
tizWatu BavAn' .
ityaBiDAya ca tasminneva vAsare nirjagAmAByamitram .
aTa taTAgate BrAtari, uparate ca pitari, prozitajIvite ca jAmAtari, mftAyAM ca mAtari, saMyatAyAM ca svasari, svayUTaBrazwa iva vanyaH karI devo harzaH kaTaM kaTamapyekAkI kAlaM tamanEzIt .
atikrAntezu bahuzu vAsarezu kadAcittayEva BrAtfgamanaduHKAsikayA dattaprajAgarasiBAgaSezAyAM triyAmAyAM yAmikena sIyamAnAmimAmAryAM SuSrAva--

dvIpopagItaguRamapi samupArjitaratnarASisAramapi  .
potaM pavana iva viDiH puruzamakARqe nipAtayati  .. 6.3   ..

tAM ca SrutvA sutarAmanityatABAvanayA dUyamAnahfdayaH prakzIRaBUyizWAyAM kzapAyAM kzaRamiva nidrAmalaBata .
svapne cAbraMlihaM lohastamBaM BajyamAnamapaSyat .
utkampamAnahfdayaSca punaH pratyabuDyata .
acintayacca--
"kiM nu Kalu mAmevamamI satatamanubaDnanti duHsvapnAH .
sPurati ca divAniSamakalyARAKyAnavicakzaRamadakziRamakzi .
sudAruRAscAkzudrakzitipakzayamAcakzARAH kzaRamapi na SAmyanti punarutpAtAH .
pratyahaM rAhuravikalakAyabanDa iva kabanDavati braDnabimbe GawamAno viBAvyate .
tapaHkaraRakAlakavalitAniva DUsaritasamagragrahAnudgiranti DUmodgArAn saptarzayaH .
dine dine dAruRA diSAM dAhA dfSyante .
digdAhaBasmakaRanikara iva nipatati naBastalAttArAgaRaH .
tArApAtaSuceva nizpraBaH SasI .
niSi niSi itastataH prajvalitABirulkABirugraM grahayudDamiva viyati vilokayanti vilolatArakAH kakuBaH .
rAjyasaMcArasUcakaH saMcArayatIva kzmAM vkApi vahadbahalarajaHpawalakalilaSarkarASakalasUtkArI mArutaH .
na kuSalamiva paSyAmi lagnasya .
asminnasmadvaMSe kariRa iva karIraM komalamapi kalayataH kftAntasya kaH paripanTI? sarvaTA svasti BavatvAryAya' .
iti cintayitvA ca antarBinnaM BrAtfsnehakAtaraM dravadiva hfdayaM kaTaM kaTamapi saMstaByotTAya yaTAkriyamARaM kriyAkalApamakarot .
AsTAnagataSca sahasEva praviSantam, anupraviSatA vizaRRavadanena lokenAnugamyamAnam, asahyaduHKozRaniHSvAsaDUmaraktatantuneva malinena pawena prAvftavapuzam, jIvitaDAraRalajjayevAvanatamuKam, nAsAvaMSasyAgre graTitadfzwim, duHKadUraprarUQaromRA mUkenApi muKena svAmivyasanamavicCinnEraSrubinduBirvijYApayantaM kuntalaM nAma bfhadaSvavAram, rAjyavarDanasya prasAdaBUmimaBijYAtatamaM dadarSa .
dfzwvA ca jAtASaNkaScakzuzi salilena, muKaSaSini Svasitena, hfdaye hutASanena utsaNge BuvA, dAruRApriyaSravaRasamaye samamiva sarvezvaNgazvagfhyata lokapAlEH .
tasmAcca helAnirjitamAlavAnIkamapi gOqADipena miTyopacAropacitaviSvAsaM muktaSastramekAkinaM viSrabDaM svaBavana eva BrAtaraM vyApAditamaSrOzIt .
SrutvA ca mahAtejasvI pracaRqakopapAvakaprasaraparicIyamAnaSokAvegaH sahasEva prajajvAla .
tataScAmarzaviDutaSiraHSIryamARaSiKAmaRiSakalANgAkitANgamiva rozAgnimudvamannanavaratasPuritena pibanniva sarvatejasvinAmAyUMzi rozanirBugnena daSanacCadeva, lohitAyamAnalocanAlokavikzepErdigdAhAniva darSayan, rozAnalenApyasahyasahajaSOryyozmadahanadahyamAneneva vitanyamAnasvedasalilaSIkarAsAradurdinaH, svAvayavErapyadfzwapUrvaprakopaBItEriva kampamAnErupetaH, hara iva kftaBEravAkAraH, haririva prakawitanarasiMharUpaH, sUryakAntaSEla ivAparatejaHprasaradarSanaprajvalitaH, kzayadivasa ivoditadvAdaSadinakaradurnirIkzyamUrtiH, mahotpAtamAruta iva sakalaBUBftprakampakArI, vinDya iva varDamAnavigrahotseDaH, mahASIviza iva durnarendrABiBavaropitaH, parIkzita iva sarvaBogidahanodyataH vfkodara iva ripuruDiratfzitaH, suragaja iva pratipakzavAraRapraDAvitaH, pUrvAgama iva pOruzasya, unmAda iva madasya, Avega ivAvalepasya, tAruRyAvatAra iva tejasaH, sarvodyoga iva darpasya, yugAgama iva yOvanozmaRaH, rAjyABizeka iva raRarasasya, nIrAjanadivasa ivAsahizRutAyAH parAM BIzaRatAmayAsIt .
avAdIcca gOqADipADamamapahAya kastAdfSaM mahApuruza tatkzaRa ve nirvyAjaBUjavIryanirjitasamastarAjakaM muktaSastraM kalaSayonimiva kfzRavartmaprasUtirIdfSena sarvavIralokavimarditena mftyunA SamayedevamAryam .
anAryaM ca taM muktvA BAgIraTIPenapawalapARqurAH kezAM manaHsu saraHsu rAjahaMsA iva paraSurAmaparAkramasmftikfto na kuryurAryaSOryagfRAH pakzapAtam .
kaTamivAtyugrasyAsyAryajIvitaharaRe nidAGaraveriva kamalAkarasalilaSozaRe'napekzitaprItayaH prasftAH karAH .
kAM nu gatiM gamizyati, kAM vA yoniM pravekzyati, kasminvA narake nipatizyati .
SvapAko'pi ka idamAcaret .
nAmApi ca gfhRato'sya pApakAriRaH pApamalena lipyata iva me jihvA .
kiM vANgIkftya kAryamAryastena kzudreRAnupraviSya vigataGfRena GuReneva sakalaBuvanAhlAdanacaturaScandanastamBaH kzayamupanItaH .
nUnaM nAnena mUQena maDurasAsvAdalubDena maDvivAryajIvitamAkarzatA BAvI dfzwaH SilImuKasaMpAtopadravaH .
nijagfhadUzaRaM jAlamArgapradIpakena kajjalamivAtimalinaM kevalamayaSaH saMcitaM gOqADamena .
ntavASvevAstamupagatavatyapi triBuvanacUqAmaRO savitari veDasAdizwaH satpaTaSatroranDakArasya nigrahAya grahazaRqavihArEkahariRADipaH SaSI .
vinayaviDAyini Bagne'pi cANkuSe vidyata eva vyAlavAraRasya vinayAya sakalamattamAtaNgakumBasTalasTiraSiroBAgaBiduraH KalataraH kesarinaKaraH .
tAdfSAH kuvEkawikA iva tejasviratnavinASakAH kasya na vaDyAH .
kvedAnIM yAsyati dubundBiH?' ityevamaBidaData evAsya piturapi mitraM senApatiH samagravigrahaprAgraharo haritAlaSElAvadAtadehaH pariRatapraguRasAlaprakARqaprakASaH prAMSuH, atiSOryozmaReva paripAkamAgato gataBUyizWe vayasi vartamAnaH, bahuSaraSayanasuptotTito'pi hasanniva SAntanavamatidIrGaRAyuzA, duraBiBavaSarIratayA jarayApi BItaBItayeva prakawitaprakampayA parAmfzwaH, kaTamapi sAramayezu Siroruhezu SaSikaranikarasitasaralaSiroruhasawAlAM sEMhImiva nizkapawaparAkramarasaracitAM saMkrAnto jIvannevajAtim, parasvAmimuKadarSanamahApAtakaparijihIrzayeva BrUyugalena valitaSiTilapralambacarmaRA sTagitadfzwiH, DavalasTUlaguYjApicCapracCAditakapolaBAgaBAsvareRa vamanniva vikramakAlamakAle'pi vikASikASakAnanaviSadaM SaradAramBaM BImena muKena, mftamapi hfdayasTitaM svAminamiva sitacAmareRa vIjayannABilambena kUrcakalApena, pariRAme'pi DOtAsiDArAjalapAnatfzitEriva vivftavadanErbfhadBirvraRavidArErvizamitaviSAlavakzAH, niSitaSastrawaNkakowikuwwitabahubfhadvaRakzirapaNktinirantaratayA ca sakalasamaravijayaparvagaRanAmiva kurvanpUrvaparvata iva pAdacArI, viviDavIrarasavfttAntarAmaRIyakena mahABAratamapi laGayanniva, pratipakzakzapapaRAtinirbanDena paraSUrAmamapi Sikzayanniva, abBrAmaRenAnAdaraSrIsamAkarzaRaviBrameRa mandaramapi mandayanniva, vAhinInAyakamaryAdAnuvartanenAmBoDimapyaBiBavanniva, sTEryakArkasyonnatiBiracalAnapi hrepayanniva, sahajapracaRqatejaHprasaraparisPuraRena savitAramapi tfRIkurvannivar, iSvaraBArodvahanaGfzwapfzWatayA haravfzaBamapi hasanniva, araRiramarzAgneH, ESvaryaM SOryasya, visarpo darpasya, hfdayaM haWasya, jIvitaM jigIzutAyAH, samucCvasitamutsAhasya, aNkuSo durmadAnAm, nAgadamano duzwaBoginAm, virAmo varamanuzyatAyAH, kulagururvIragozWInAm, tulA SOyaSAlinAm, sImAntadfSvA SastragrAmasya, nirvoQA prOQavAdAnAm, saMstamBayitA BagnAnAm, pAragaH pratijYAyAH, marmajYo mahAvigrahARAm, AGozaRApawahaH samarArTinAm, saMniDAvevasamupavizwaH siMhanAdanAmA svareREva dunduBiGozagamBIreRa suBawAnAM samararasamAnayanvijYApitavAn--
"deva! na vkacitkftASrayayA malinayA malinatarAH kokilayA kAkA iva kApuruzA hatalakzmyA vipralaByamAnamAtmAnaM na cetayante .
Sriyo hi dozA anDatAdayaH kAmalA vikArAH .
CatracCAyAntaritaravayo vismarantyanyaM tejasvinaM jaqaDiya .
kiM vA karotu varAkaH yanAtiBIrutayA nityaparANmuKena natu dfzwAnyeva sarvAtiSAyiSOryAtiSayaSvayaTukapilakapolapulakapallavitakopAnalAni  kupitAnAM tejasvinAM muKAni .
nAsO tapasvI jAnAtyevaM yaTABicArA iva viprakftAH sadyaH sakalakulapralayamupAharanti manasvina iti .
jale'pi jvalanti tAqitAstejasvinaH .
sakalavIragozWIbAhyasya tasyEvedamucitamanuttAranirayanipAtanipuRaM karma .
manasvinAM hi praDanapraDAnaDane Danuzi DriyamARe sati ca kamalAkalahaMsIkelikuvalayakAnane kfpARe kfpaRopAyAH payoDimaTanapraBftayo'pi SrImamatTAnasya kiM punarIdfSAH .
yezAM ca DAtrA DaritrIM trAtuM niyuktAH svayamasamarTA iva kulaSakarkaSaBujapariGapraharaRahetorudgiranti girayo'pi lohAni te kaTamiva bAhuSAlino manasApi vimalayaSoBAnDavA DyAyeyurakAryam .
sarvagrahABiBavaBAsvarARAM hi suBawakarARAmagrato diggrahaRe paNgavaH pataNgakarAH .
mahAmahizaSfNgataraNgaBaNgaBahguraBIzaRAntarAlA lokapravAdamAtreRa ca dakziRASA paramArTato BawamrukuwiraDivAso yamasya .
citraM ca yadunmuktasiMhanAdAnAM sahasA sAhasaraBasarasaromAYcakaRwakanikareRa saha na niryAnti sawAH SUrARAM raRezu .
dvayameva ca catuHsAgarasaMBftasya BUtisaMBArasya bAjanaM pratipakzadAhi dAruRaM vaqavAmuKaM vA mahApuruzahfdayaM vA .
tejasvinaH sakalAnanavApya payorASisahajasya kuto nivfttirUzmaRaH .
vfTAvitatavipulaPaRABAro BujahgAnAM BartA biBarti yo Bogena mftpiRqameva kevalam .
apratihataSAsanAkrAntyupaBogasuKarasaM tu rasAyAM dikkuYjaraBAraBAsvaraprakozWA vIrabAhava eva jAnanti .
ravirivonmuKapaJAkaragfhItapAdapallavaH suKenAKaRqitatejA divasAnnayati SUraH .
kAtarasya tu SaSina iva hariRahfdayasya pARqurapfzWasya suto dvirAtramapi niScalA lakzmIH .
aparimitayaSaHprakaravarzI vikAsI vorarasaH .
puraHpravfttapratApaprahatAH panTAnaH pOruzasya .
Sabdavidrutavidvizanti Bavanti dvArARi darpasya .
SastrAlokaprakASitAH SUnyA diSaH SOryasya .
ripuruDiraSIkarAsAreRa BUriva SrIrapyanurajyate .
bahunarapatimukuwamaRiSilASARakoRakazaRena caraRanaKarAjiriva rAjatApyujjvalIBavati .
anavarataSastrAByAsena karatalAnIva ripumuKAnyapi SyAmIBavanti .
viviDavraRabadDapawwakaSatEH SarIramiva yaSo'pi DavalIBavati .
kavacizu ripUraHkavAwezu pAtyamAnAH, pAvakaSiKAmiva Sriyamapi vamanti nizWurA nistriMSaprahArAH .
yasCAhitahatasvajano manasvijano dvizadyozidurastAqanena kaTayati hfdayaduHKaM paruzAsilatAnipAtapavanenocCvasiti nirucCvasitaSatruDArApAtena roditi vipakzavanitAcakzuzA dadAti jalaM sa SreyAnnetaraH .
na ca svapnadfzwanazwezviva kzaRikezu SarIrezu nibaDnanti banDubudDiM prabudDAH .
sTAyini yaSasIva SarIraDIrvIrARAm .
anavarataprajvalitatejaHprasaraBAsvarasvaBAvaM ca maRipradopamiva kaluzaH kajjalamalo na spfSatyevAtitejasvinaM SokaH .
satvaM sattvavatAmagraRIH prAgraharaH prAjYAnAM praTamaH samarTAnAM prazWo'BijAtAnAmagresarastejasvinAmAdirasahizRUnAm .
etASca satatasaMnihitaDUmAyamAnakopAgnayaH sulaBAsiDArAtoyatfptayo vikawabAhuvanacCAyopagUQA DIratAyA nivAsaSiSiraBUmayaH svAyattAH suBawAnAmuraHkavAwaBittayaH .
yataH kiM gOqADipADamEkena .
taTA kuru yaTA nAnyo'pi kaScidAcaratyevaM BUyaH .
sarvorvISradDAkAmukAnAmalIkavijigIzURAM saMcAraya cAmarARyantaHpurapuranDriniHSvasitEH .
ucCinDi ruDiraganDAnDagfDramaRqalacCAdanEScattracCAyAvyasanAni .
apAkuru kaduzRaSoRitodakasvEdEH kulakzmIkulawAkawAkzacakzUrAgarogAn .
upaSamaya niSitaSaraSirAveDErakAryaSOryaSvayaTUn .
unmUlaya lohanigaqApIqamAlAmalamahOzaDEH pAdapIWadohadadurlalitapAdapawumAndyAni .
kzapaya tIkzRAjYAkzarakzArapAtErjayaSabdaSravaRakarRakaRqUH .
apanaya caraRanaKamarIcicandanacarcAlalAwalepEranamitastimitamastakastamBavikArAn .
udDara karadAnasaMdeSasaMdaMSErdraviRadarpozmAyamARaduHSIlalIlASalyAni .
BinDi maRipAdapIWadIDitidIprapradIpikABiH SuzkasuBawAwopaBrukuwibanDAnDakArAn .
jaya caraRalaNGanalAGavagalitaSirogOravArOgyErmiTyABimAnamahAsaMvipAtAn .
mradaya satatasevAYjalimukulitakarasaMpuwozmabirizvasanaguRakiRakArkaSyAni .
yenEva ca te gataH pitA pitAmahaH prapitAmaho vA tameva mA hAsIstriBuvanaspfhaRIyaM panTAnam .
avahAya kupuruzocitAM SucaM pratipadyasva kulakramAgatAM kesarIva kuraNgIM rAjalakzmIm .
deva! devaBUyaM gate narendre duzwagOqaBujaNgajagDajIvite ca rAjyavarDane vftte'sminmahApralaye DaraRIDAraRAyADunA tvaM SezaH .
samASvAsaya aSaraRAH prajAH .
kzmApatInAM SiraHsu Saratsaviteva lalAwantapAn prayacCa pAdanyAsAn .
ahitAnAmaBinavasevAdIkzAduHKasaMtaptaSvAsaDUmamaRqalErnaKaMpacEH pracalitacUqAmaRicakravAlabAlAtapEScAyAhi kalmAzapAdatAm .
api ca hate pitaryekAkI tapasvI mfgEH saha saMvarDitaH sahajabrAhnaRyamArdavasukumAramanAH kftaniScayacaRqacApavanAwaniwANkAranAdanirmadIkftadiggajaM guYjajjyAjAlajanitajagajjvaraM samagramudyatamekaviMSatikftvaH kftavaMSamutKAtavAn rAjanyakaM paraSurAmaH, kiM punarnEsargikakAyakArkaSyakuliSAyamAnamAnaso mAninAM mUrDanyo devaH .
tadadyEva kftapratijYo gfhARa gOqADipADamajIvitaDvastaye jIvitasaMkalanAkulakAlAkARqadayAtrAcihnaDvajaM DanuH .
na hyayamarAtiraktacandanacarcASiSiropacAramantareRa sAmyati pariBavAnalapacyamAnadehasya devasya duHKadAhajvara sudAruRaH .
nikArasaMtApaSAntayupAyaparikzaye hi hiqimbAcumbanAsvAditamiva ripuruDirAmftamamandaropAyamapAyi pavanAtmajena .
jAmadagnyena ca SAmyanmanyuSiKiSiKAsaMjvarasuKAyamAnasparSaSItalezu kzatriyakzatajahradezvasnAyi' .
ityuktvA vyaraMsIt .
devastu harzastaM pratyavAdIt--
"karaRIyamevedamaBihitaM mAnyena .
itaraTA hi me gfhItaBuvi BoginATe'pi dAyAdadfzwirIrzyAlorBujasya .
upari gacCatIcCati nigrahAya grahagaRe'pi dAyAdadfzwirIrzyAlorBujasya .
upari gacCatIcCati nigrahAya grahagaRe'pi BrUlatA calitum .
anamatsu SElezvapi kacagrahamaBilazati dAtuM karaH .
tejodurvidagDAnarkakarAnapi cAmarARi grAhayitumIhate hfdayam .
rAjaSabdarUpA mfgarAjAnAmapi SirAMSivAYCati pAdaH pAdapIWIkartum .
svacCandalokapAlasvecCAgfhItAnAmAkzepAdeSAya diSAmapi sPuratyaDaraH .
kiM punarIdfSe durjAte jAte jAtAmarzanirBare ca manasi nAstyevAvakASaH sokakriyAkaraRasya? api ca hfdayavizamaSalye musalye jIvati jAlme jagadvigahite gOqADipADamacaRqAle jihremi SuzkADarapuwaH pIjeva pratikAraSUnyaM SucA SUtkartum .
akftaripubalAbalAvilolalocanodakadurdinasya me kutaH karayugalasya jalAYjalidAnam, adfzwagOqADamacitADUmamaRqalasya vA cakzuzaH svalpamapyaSrusalilam .
SrUyatAM me pratijYA--
"SapAmyAryasyEva pAdapAMsusparSena, yadi parigaRitEreva vAsareH sakalacApacApaladurlalitanarapaticaraRaraRaraRAyamAnanigaqAM nirgOqaM gAM na karomi tatastanUnapAti pItasarpizi pataNga iva pAtakI pAtayAmyAtmAnam' ityuktvA ca mahAsanDivigrahADikftamavantikamantikasTamAdideSa--
"liKyatAm .
A raviraTacakracItkArajakitacAraRamiTunamuktasAno rudayAcalAt, A trikUwakawakakuwwAkawaNkaliKitakAkutsTalaNkAluRWanavyatikarAtsuvelAt, A vAruRImadasKalitavaruRavaranArInUpuraravamuKarakuharakukzerastagireH, A guhyakagehinIparimalasuganDiganDapAzARavAsitaguhAgfhAcca ganDamAdanAtsarvezAM rAjYAM sajjIkriyantAM karAH karadAnAya SastragrahaRAya vA, gfhyantAM diSaScAmarARi vA, namantu SirAMsi DanUMzi vA, karRapUrIkriyantAmAjYA mOrvyo vA, SeKarIBavantu pAdarajAMsi SirastrARi vA, GawantAmaYjalayaH kariGawAbanDA vA, mucyantAM BUmaya izavo vA, samAlambyantAM vetrayazwayaH kuntayazwayo vA, sudfzwaH kriyatAmAtmA maccaraRanaKezu kfpARadarpaMRezu vA .
parAgato'ham .
paNgoriva mekuto nivfttistAvadyAvanna kftaH sarvadvIpAntarasaMcArI sakalanarapatimukuwamaRiSilAlokamayaH pAdalepaH' .
iti kftaniScayaSca muktAsTAno visarjitarAjalokaH snAnAramBAkANkzI saBAmatyAkzIt .
utTAya ca svasTavanniHSezamAhnikamakArzIt .
agalacca darpaprasara iva SrutapratijYasya SAmyadUzmA divasastriBuvanasya .
tataSca nijADikArApahAraBIta iva Bagavatyapi vkApi gate gatatejasyahimaBAsi, tAmarasavanezvapi nigUQaSilImuKAlApezu trAsAdiva saMkucatsu, vihagagaRezvapi samupasaMhftanijapakzavikzepaniScalezu BiyevAprakawIBavatsu, BuvanavyApinIM sanDyAM pratijYAmiva mAnayati nataSirasi GawitAYjalivane jane sakale, svapadacyuticakitadikpAladIyamAnABralihalohaprAkAravalayakalitAsvi va bahalatimiramAlAtirODIyamAnAsu dikzu pradozAsTAne nAticiraM tasTO .
namannfpalokalolAMSukapavanakampitaSiKErdIpikAcakravAlErapi praRamyamAna iva prAhiRollokaM pratizidDaparijanapraveSaSca SayanagfhaM prAviSat .
uttAnaSca mumocANgAni Sayanatale .
dIpadvitIyaM ca tamaBisara iva labDAvasarastarasA BrAtfSoko jagrAha .
jIvantamiva hfdaye nimIlitalocanI dadarSAgrajam .
uparyupari BrAtfjIvitAnveziRa iva prasasruH SvAsAH .
DavalAMSukapawAnteneva cASrujalaplavena muKamAcCAdya niHSabdamaticiraM ruroda .
cakAra cetasi--
"kaTaM nAmAkftestAdfsyA yuktaH pariRAmo'yamIdfSaH .
pfTuSilAsaMGAtakarkaSakAyabanDAttAtAdacalAdiva lohaDAtuH kaWinatara AsIdAryaH .
kaTaM cAsya me hatahfdayasyAryavirahe sakfdapi yuktaM samacCvasitum .
iyaM sA prItirBaktiranuvfttirvA .
bAliSo'pi kaH saMBAvayedAryamaraRe majjIvitam .
tattAdfSamEkyamekapada eva vkApi gatam .
ayatnenEva hataviDinA pfTakkfto'smi .
dagDarozAntaritaSucA suciraM ruditamapi na muktakaRWaM gataGfRena mayA .
sarvaTA lUtAtantucCawAcCidurAstucCAH prItayaH prARinAm .
lokayAtrAmAtranibanDanA bAnDavatA yatrAhamapi nAma para ivArye svargasTe svasTa ivAse .
dEvahatakena PalamAsAditamIdfSi parasparaprItibanDanirvftahfdaye suKaBAji BrAtfmiTune viGawite .
taTA ca candramayA iva jagadAhlAdino lokAntarIBUtasya lagnacitAgnaya ivAryasya ta eva dahanti guRAH ityetAni cAnyAni ca hfdayena paryadevata .
praBAtAyAM ca SarvaryAM pratIhAramAdideSASezagajasADanADikftaM skandaguptaM drazwumicCAmIti .
aTa yugapatpraDAvitabahupuruzaparamparAhUyamAnaH, svamandirAdapratipAlitakareRuScaraRAByAmeva saMBrAntaH, sasaMBramErdaRqiBirutsAryamARajanapadaH, pade pade praRamataH pratidiSamiBaBizagvarAnvaravAraRAnAM viBAvarIvArtAH pfcCannucCritaSiKipicCalAYCitavaMSalatAvanagahanagfhItadigAyAmErvinDyavanEriva vAraRabanDavimardedyogAgatEH, puraHpraDAvadBiranAyattamaRqalErADoraRagaRESca marakataharitaGAsamuzwISca darSayadBirnavagrahagajapatIMSca prArTayamAnESca labDABimatamattamAtaNgamuditamAnasESca sudUramupasftya namasyadBirAtmIyamAtaNgamadAgamAMSca nivedayadBiH, qiRqimADirohaRAya ca vijYApayadBiH, pramAdapatitAparADApahftadviradaduHKaDftadIrSaSmaSrubiragrato gacCadBiH, aBinavopasftESca karpawiBirvAraRAptisuKapratyASayA DAvamAnEH, gaRikADikArigaRESciralabDAntarErucCritakarEH, karmaRyakareRukAsaMkaTanAkulErullAsitapallavacihnABiraraRyapAlapaNktiBiSca, nizpAditanavagrahanAganivahanivedanodyatABiruttamBitatuhgatotravanABirmahAmAtrapewakESca prakawitakarikarmacarmapuwEH, aBinavagajasADanasaMcaraRavArtAnivedanavisarjitESca nAgavanavITIpAladUtavfndEH, pratikzaRapratyavekzitakarikavalakUwESca, kawaBaNgasaMgraMha grAmanagaranigamezu nivedayamAnEH, kawakakadambakEH kriyamARakolAhalaH, svAmiprasAdasaMBftena mahADikArAvizkAreRa svABAvikena cAvazwambABogenodAsIno'pyAdiSanniva, asaMKyakarikarRaSaNKasampatsampAdanAya samudrAnAjYApayanniva, SfNgAragErikapahkANgarAgarsagrahAya girInmuzRanniva, diggajADikAraM kakuBAmErAvatamivApaharan harerharapadaBaranamitakElAsagirigurubiH pAdanyAsErguruBAragrahaRagarvamurvyAH saMharanniva, gativaSavilolasya cAjAnulambasya bAhudaRqadvayasya vikzepErAlAnaSilAstamBamAlAmivoBayato niKanannIzaduttaNgalambenADarabimbenAmftarasasvAdunA navapallavakomalena kavaleneva SrIkareRukAM viloBayannijanfpavaMSadIrGaM nAsAvaMSaM daDAnaH, atisnigDamaDuraDavalaviSAlatayA pItakzIrodeneva pibannIkzaRayugmAyAmena diSAmAyAmaM merutawAdapi vikawavipulAlikaH, satatavicCinnacCatracCAyAprarUQivaSAdiva nitAntAyatanIlakomalacCavisuBagena svaBAvaBaNgureRa kuntalabAlavallarIvellitavilAsinA lunanniva luptAlokAnarkakarAn barbarakeRAripakzayaparityaktakArmukakarmApi sakaladigantaSrUyamARaguruguRaDvaniH, AtmasTasamastamattamAtaNgasADano'pyaspfzwo madena BUtimAnapi snehamayaH pArTivo'pi guRamayaH kariRAmiva dAnavatAmupari sTitaH, svAmitAmiva spfhaRIyAM BftyatAmapyapariBUtAmudvahannekaBartfBaktiniScalAM kulANganAmivAnanyagamyAM prabuprasAdaBUmimArUQaH, nizkAraRabAndavo vidagDAnAm, aBftaBftyo BajatAm, akrItadAso viduzAm, skandagupto viveSa rAjakulam .
dUrAdeva coBayakarakamalAvalambitaM spfSanmOlinA mahItalaM namaskAramakarot .
upavizwaM ca nAtinikawe taM tadA jagAda devo harzaH--
"Sruto vistara evAsyAryavyatikarasyAsmaccikIrzitasya ca .
ataH SIGraM praveSyantAM pracAranirgatAni gajasADanAni .
na kzAmyatyatisvalpamapyAryapariBavapIqApAvakaH prayARavilambam' .
ityevamaBihitaSca pramamya vyajYApayat--"kftamavaDArayatu svAmI samAdizwaM kitu svalpaM vijYapyamasti BartfBakteH .
tadAkarRayatu devaH .
devena hi puzyaBUtivaMSasaMBUtasyABijanasyAbijAtyasya sahajasya tejasodikkarikarapralambasya bAhuyugalasyAsADAraRasya ca sodarasnehasya sarvaM sadfSamupakrAntam .
kAkodarAbiDAnAH kfpaRAH kfmayo'pi na mfzyanti nikAraM kimuta BavAdfSAstejasAM rASayaH .
kevalaM devarAjyavarDanodantena kiyadapi dfzwameva devena durjanadOrAtmyam .
ridfSAH Kalu lokasvaBAvAH pratigrAmaM pratinagaraM pratideSaM pratidvIpaM pratidiSaM ca BinnA veSAScAkArAScAhArASca vyAhArASca vyavahArASca janapadAnAm .
tadiyamAtmadeSAcArocitA svaBAvasaralahfdayajA tyajyatAM sarvaviSvAsitA .
pramAdadozAbizaNgezu SrutabahuvArta eva pratidinaM devaH .
yaTA nAgakulajanmanaH sArikASrAvitamantrasyAsInnASo nAgasenasya paJAvatyAm .
SukaSrutarahasyasya ca SrIraSIryata SrutatavarmaRaH SrAvastyAm .
svapnAyamAnasya ca mantraBedo'BUnmftyave mfttikAvatyAM suvarRacUqasya .
cUqAmaRilagnaleKapratibimbavAcitAkzarA ca cArucAmokaracAmaragrAhiRI yamatAM yayO yavaneSvarasya .
loBabahulaM ca bahulaniSi niDAnamutKanantamutKAtaKaqgapramATinI mamanTa mATuraM bfhadraTaM vidUraTavarUTinI .
nAgavanavihAraSIlaM ca mAyAmAtaNgANgAnnirgatA mahAsenasEnikA vatsapatiM nyayaMsizuH .
atidayitalAsyasya ca SElUzamadyamaDyAsya mUrDAnamasilatayA mfRAlamivAlunAdagnimitrAtmajasya sumitrasya mitradevaH .
priyatantrIvAdyasyAlAbuvIRAByantaraSuziranihitaniSitataravArayo gAnDarvacCAtracCaJAnaH cicCiduraSmakesvarasya SaraBasya Siro ripupuruzAH .
prajYAdurbalaM ca baladarSanavyapadeSadarSitASezasEnyaH, senAnIranAryo mOryaM bfhadraTaM pipeza puzyamitraH svAminam .
AScaryakutUhalI ca daRqopanatayavananirmitena naBastalayAyinA yantrayAnenAnIyata vkApi kAkavarRaH SESunAgiSca nagaropakaRWe kaRWe nicakfte nistriMSena .
atistrIsaNgaratamanaNgaparavasaM SuNgamamAtyo vasudevo devaBUtidAsIduhitrA devIvyaYjanayA vItajIvitamakArayat .
asuravivaravyasaninaM, cApajahraraparimitaramaRImaRinUpuraJaRaJaRAhlAdaramyayA mAgaDa govarDanagirisuruNgayA svavizayaM mekalADipamantriRa .
mahAkAlamahe ca manAmAMsavikrayavAdavAtUlaM vetAlastAlajaNGo jaGAna jaGanyajaM pradyotasya pORakiM kumAraM kumArasenam .
rasAyanarasAbiniveSinaSca vEdyavyaYjanAH subahupuruzAnataraprakASitOzaDiguRA gaRapatervideharAjasutasya rAjayakzmARamajanayan .
strIviSvAsinasca mahAdevIgfhagUQaBittiBAgBUtvA BrAtA BadrasenasyABavanmftyave kAliNgasya vIrasenaH .
mAtfSayanIyatUlikAtalanizaRRaSca tanayo'nyaM tanayamaBizektukAmasya daDrasya karUzADipateraBavanmftyave .
utsArakaruciM carahasi sasacivameva dUrIcakAra cakoranATaM SUdrakadUtaScandraketuM jIvitAt .
mfgayAsaktasya ca maTnato gaRqakAnuddaRqanaqvalanalavananilInAsca campADipacamUcaraBawAscAmuRqIpaterAcemuH prARAn puzkarasya .
bandirAgaparaM ca paraprayuktA jayaSabdamuKaramuKA maNKA mOKariM mUrKaM kzatravarmARamudaKanan .
aripure ca parakalatrakAmukaM kAminIveSaguptaSca candraguptaH SakapatimaSAtayaditi .
pramattAnAM ca pramadAkftA api pramAdAH SrutivizayamAgatA eva devasya .
yaTA maDumoditaM maDurakasaMliptErlAjEH supraBA putrarAjyArTaM mahAsena kASirAjaM jaGAna .
vyAjajanitakandarpadarpA ca darpaRena kzuraDArAparyantenAyoDyADipatiM parantapaM ratnavatI jArUTyam, vizacUrRacumbitamakarandena ca karRendIvareRa devakI devarAnuruktA devasenaM sOhnyam, yogaparAgavirasavarziRA ca maRinUpureRa vallaBA sapatnIruzA vErantyaM rantidevam, veRIvinigUQena ca SastreRa bindumatIM vfzRiM vindUraTam, rasadigDamadyena ca meKalAmaRinA hasavatI sOvIraM vorasenam, adfSyAgadaviliptavadanA ca vizavAruRIgaRqUzapAyanena pOravI pOraveSvaraM somakam' .
ityuktvA virarAma svAmyAdeSasaMpAdanAya ca nirjagAma .
devo'pi hazaH sakalarAjyasTitIScakAra .
tataSca taTA kftapratijYe prayARaM vijayAya diSAM samAdiSati deve harze gatAyuzAM pratisAmantAnAmudavasitezu bahurUpARyupaliNgAni vitenire .
taTA hyaviprakfzwAH kAladUtadfzwaya ivetastataScawulAH kfzRaSAraSreRayaH .
pracalitalakzmInUpurapraRAdapratimA maDusaraGAsaMGAtaJaNkArA jahrAdire .
ciraM vivftavikftavadanaviva raviniHsftavahnivisarA vAsare'pi virasaM viresuSciramaSivArTamaSivAH SivAH .
SavapiSitaprarUQaprasarA iva kapipotakapolakapilapakzatayaH kAnanakapotAH petuH .
AmantrayamARA iva daDurakAlakusumAni samamupavanataravaH .
taralakaratalaprahAraprahatapayoDarA ruruduH prasaBaM saBASAlaBaYjikAH .
dadfSurAsannakacagrahaBayodBrAntottamANgamivAtmAnaM kabanDamAdarSodarezu yoDAH .
cUqAmaRizu cakraSahKakamalalakzmARaH prAduraBavanpAdanyAsA rAjamahizIRAm .
cewIcAmarARyakasmAdaDAvanta pARipallavAt .
praRayakalahe'pi dattapfzWASciramaBavanBawAH parANmuKA mAninInAm .
karikapolezu vyaGawanta maDulihAM maDumadirApAnagozWyaH .
samAGrAtayamamahizaganDA iva tAmyantaH stambakarimapi harayo haritaM navayavasaM na ceruH .
calavalayAvalIvAcAlabAlikAtAlikAtodyalAlitA api na nfturmandA mandiramayUrAH .
niSi niSi rajanikarahariRanihitanayana ivonmuKastAramupatoraRamakAraRamakARItkOleyakagaRaH .
gaRayantIvagatAyuzastarjanataralayA tarjanyA divasamAwa vAwakezu kowavI .
kuwwimezu kuwilahariRaKuraveRItaraNgiRyaSca SazparAjayo'jAyanta .
janitaveRIbanDAni niraYjanarocanArocIMzi cazakamaDuni muKakalapratibimbAnyadfSyanta BawInAm .
samAsannAtmApahAracakitA iva cakampire BUmayaH .
vaDyAlaNkAraraktacandanarasacCawA ivAlakzyanta SUrARAM patitAH SarIrezu vikasitabanDUkakusumaSoRitaSocizaH SoRitavfzwayaH .
paryagnIkurvARA iva vinaSvarIM SriyamaviralasPuratsPuliNgAhgArodgAradagDatArAgaRA gaRaSaH patantaH prajvalanto na vyaraMsizurulkAdaRqAH .
praTamameva pratihArIvApaharantI pratiBavanaM cAmarAtapatravyajanAni paruzA baBrAma vAtyeti .

iti SrIbARamawwakftO harzacarite rAjapratijYAvarRanaM nAma zazWa ucCvAsaH.






saptama ucCvAsaH

aNganavedI vasuDA kulyA jalaDiH sTalI ca pAtAlam  .
valmIkaSca sumeruH kftapratijYasya vIrasya  .. 7.1 ..
DftaDanuzi bAhuSAlini SElA na namanti yattadAScaryam  .
ripusaMjYakezu gaRanA kEva varAkezu kAkezu  .. 7.2 ..

aTa vyItezu ca kezuciddivasezu mOhUrtikamaRqalena SataSaH sugaRite supraSaste'hani datte catasfRAmapi diSAM vijayayogye daRqayAtrAlagne salilamokzaviSAradEH SAradErivAmBoDarEH kAlaDOtEH SAtakOmBESca kumBEH snAtvA viracayya paramayA BaktyA Bagavato nIlalohitasyArcAmudarcizaM hutvA pradakziRAvartaSiKAkalApamASuSukzaRiM, dattvA dvijebyo ratnavanti rAjatAni jAtarUpamayAni ca sahasraSastilapAtrARi kanakapatralatAlaNkftaSaPaSfNgaSiKarA gAScArbudaSaH, samupaviSya vitatavyAGracarmaRi BadrAsane vilipya praTamaviliptAyuDo nijayaSoDavalenAcaraRataScandanena SarIraM, pariDAya rAjahaMsamiTunalakzmaRI sadfSe dukUle, parameSvaracihnaBUtAM SaSikalAmiva kalpayitvA sitakusumamuRqamAlikAM Sirasi, nItvA karRABaraRamarakatamayUKamiva karRagocaratAM gorocanAcCuritamaBinavaM dUrvApallavaM, vinyasya saha SAsanavalayena gamanamahgalapratisaraM prakozWe, paripUjitaprahfzwapurohitakaraprakIryamARaSAntisalilasIkaranikarAByukzitaSirAH saMprezya mahArhARi vAhanAni bahalaratnAlokaliptakakuBi ca BUzaRAni BUBujAM saviBajya, klizwakArpawikakulaputralokamocitEH prasAdadAnESca vimucya banDanAni sakalAni, niyujya tatkAlasmaraRasPuraRena kaTitAtmAnamiva cAzwAdaSadvIpajetavyADikAre dakziRaM BujastamBamahamahamikayA sevakEriva sanimittErapi samagrEragrato BavadBiH pramuditaprajAjanyamAnajayaSabdakolAhalo hiraRyagarBa iva brahnARqAtkftayugakaraRAya BavanAnnirjagAma .
nAtidUre ca nagarAdupasarasvati nirmite mahati tfRamaye, samuttamBitatuNgatoraRe, vedIvinihitapallavalalAmahemakalaSe, badDavanamAlAdAmni, DavalaDvajasAlini, BramacCuklavAsasi, paWaddvijanmani mandire prasTAnamakarot .
tatrasTasya cAsya grAmAkzapawalikaH sakalakaraRiparikaraH "karotu devo divasagrahaRamadyEvAvanDyaSAsanaH SAsanAnAm' ityaBiDAya vfzANkAmaBinavaGawitAM hAwakamayIM mudrAM samupaninye .
jagrAha ca tAM rAjA .
samupasTApite ca praTamata eva mftpiRqe pariBraSya karakamalAdaDomuKI mahItale papAta mudrA .
mandASyAnapaNkapawale mfdumfdi sarasvatItIre parisPuwaM vyarAjanta rAjayo varRAnAm .
amaNgalASaNkini ca vizIdati parijane narapatirakaronmanasyetat--"atattvadarSinyo hi BavantyavidagDAnAM DiyaH .
taTA hi--ekaSAsanamudrANkA BUrBavato BavizyatIti niveditamapi nimittenAnyaTA gfhRanti grAmyAH' .
ityaBinandya manasA mahAnimittaM tatsIrasahasrasaMmitasImnAM grAmARAM SatamadAddvijeByaH .
ninAya ca tatra taM divasam .
pratipannAyAM sarvaryAM saMmAnitasarvarAjalokaH suzvApa .
aTa galati tftIye yAme suptasamastasanattvaniHSabde dikkuYjarajfmBamARagamBIraDvaniratAQyata prayARapawahaH .
agrataH sTitvA ca muhUrtamiva punaH prayARakroSasaMKyApakAH spazwamazwAvadIyanta prahArAH pawahe pawIyAMsaH .
aTa galati tftIye yAme suptasamastasattvaniHSabde dikkuYjarajfmBamARagamBIraDvaniratAqyata prayARapawahaH agrataH sTitvA ca muhUrtamiva punaH prayARakrISasaMKyApakAH spazwamazwAvadIyanta prahArAH pawahe pawIyAMsaH .
tato rawatpawahe, nandannAndIke, guYjadguYje, kUjatkAhale, SabdAyamAnaSaNKe, kramopacIyamAnakawakakalakale, parijanotTApanavyApftavyavahAriRi, drutadruGaRaGAtaGawyamAnakoRikAkIlakolAhalakalitakakuBi, balADikftabaDyamAnapAwIpatipewake, janajvalitolkAsahasrAlokalupyamAnatriyAmAtamasi, yAmacewIcaraRacalanotTApyamAnakAmimiTune, kawukakawukanirdeSanaSyannidronmizannizAdini, prabudDahAstikaSUnyIkriyamARaSayyAgfhe, suptotTitASvIyaviDUyamAnasaweza rawatkawakamuKaraKanitraKanyamAnakzoRIpASe, samutkIlyamAnakIlaSiYjAnAhiYjIre, upanIyamAnanigaqatAlakalaravottAlaturaNgataraNgyamARaKurapuwe, leSikamucyamAnamadasyandidantisaMdAnaSfNKalAKanaKananinAdanirBaraBaritadaSadiSi, BAsapUlakaprahArapramfzwapAMsulakaripfzWatrasAryamARaprasPowitapramfzwacarmaRi, gfhacintakacewakasaMvezwyamAnapawapuwIkARqapawamaRqapaparivastrAvitAnake, kIlakalApApUryamARacipiwacarmapuwe, saMBARqAyamAnaBARqAgAriRi, BARqAgAravahanasaMvAhyamAnabahunAlIvAhike, nizAdiniScalAnekAnekapAropyamARakoSakalaSapIqApIqasaMkawAyamAnasAmantOkasi, dUragatadakzadAserakakzipraprakzipyamARopakaraRasaMBAraBriyamARaduzwadantini, tiryagAnamajjAGanikarakfcCrAkfzwalambamAnaparatantratundilacundIjanajanitajanahAse, pIqyamAnaSAraSArivaratrAguRagrAhitagAtravihArabfMhadbahubfhadunmadakariRi, kariGawAGawamAnaGaRwAwANkArakriyamARakarRajvare, pfzWapratizWApyamAnakaRWAlakakadarTitakUjatkaraBe, aBijAtarAjaputraprezyamARa kupyayuktAkulakulInakulaputrakalatravAhane, gamanavelAvipralabDavAraRADoraRAnvizyamARanavasevake, prasAdavittapattinIyamAnanarapativallaBavAravAjini, cArucAraBawasanyanyasyamAnanAsIramaRqalAqambarasTUlasTAsake, sTAnapAlaparyamARalambamAnalavaRakalAyIkiNkiRInAlIsanATasaMkalitatalasArake, kuRqalIkftAvarakzaRIjAlajawilavallaBapAlASvaDawAniveSyamAnasAKAmfge, parivarDakAkfzyamARArDajanDaprABAtikayogyASanaprArohake, vyakroSIvijfmBamARaGAsikaGoze, gamanasaMBramaBrazwaBramaduttuRqataruRaturaNgamatanyamAnAnekamandurAvimarde, sajjIkftakareRukArohAhvAnasatvarasundarIdIyamAnamuKAlepane, calitamAtaNgaturaNgapraDAvitaprAkftaprAtiveSikalokaluRWyamAnanirGAsasasyasaMcaye, saMcaraccelacakrAkAntacakrIvati, cakracItkArigantrIgaRagfhyamARaprahatavartmani, akARqakoqqIyamAnaBARqaBaritAnaquhi, nikawaGAsalABaluByallambamAnapraTamaprasAryamARasArasOraBeye, pramuKapravartyamAnamahAsamAmantamahAnase, puraHpraDAvadDvajavAhini, priyaSatopalaByamAnasaMkawakuwIrakAntarAlaniHsaraRe, karicaraRadalitamaWikotTitalokalozwahanyamAnameRWakriyamARAsannasAkziMRi, saMGawwaviGawwamAnavyAGrapallIpalAyamAnakzudrakuwumbake, kalakalopadravadravaddraviRabalIvardavidrARavaRiji, puraHsaradIpikAlokaviralAyamAnalokotpIqAprasTitAntaHpurakariRIkadambake, hayArohAhUyamAnalambitaSuni, saraBasacaraRanipatananiScalagamanasuKAyamAnaKakKawastUyamAnatuNgataNgaRaguRe, srastavesaravisaMvAdisIdaddAkziRAtyasAdini, rojajagDajagati prayARasamaye, pratidiSamAgacCadBirgajavaDUsamArUQErADoraRErUrDvaDriyamARahemapatraBaNgaSAraSArNgEH, antarAsanAsInAntaraNgagfhItAsiBiH, tAmbUlikaviDUyamAnacAmarapallavEH, paScimAsanikArpitaBastrABaraRaBindipAlapUliNkEH, patralatAkuwilakalaDOtanalakapallavitaparyAREH, paryARapakzakaparikzepapawwikAbanDaniScalapawwopaDAnasTirAvaDAnEH, pracalapAdaPalikAsPAlanasPAyamAnapadabanDamaRiSilASabdEH, uccitranetrasukumArasvasTAnasTagitajaNGAkARqESca kArdamikapawakalmAzitapiSaNgapiNgEH, alinIlamasfRasatulAsamutpAditasitAsamAyogaparaBAgEScAvadAtadehavaRarvirAjamAnarAjAvartamecakEH, kaYcukEScApacitacInacolakESca tAramuktAstabakitastavarakavArabARESca nAnAkazAyakarburakUpasikESya SukapicCacCAyAcCAdanakESca vyAyAmolluptapArSvapravizwacAruSastraSca gativaSavellitahAralatAgalallolakuRqalonmocanapraDAvitaparijanEH, cAmIkarapatrANkurakarRapUrakaviGawwamAnavAcAlavAlapASEScozRIzapawwAvazwabDakarRotpalanAlESca kuNkumarAgakomalottarIyAntaritottamAhgESca cUqAmaRiKaRqaKacitakzOmacolESya mAyUrAtapatrAyamARaSeKarazawpadapawalESca mArgAgataSArikaSArivAhavegadaRqEH, punaScaYcaccAmarakirmIrakArdaraNgacarmamaRqalamaRqanoqqIyamAnacawulaqAmaracAraBawaBaritaBuvanAntarEH, AskandatkAmbojavAjiSataSiYjAnajAtarUpAyAnaravamuKaritadiNmuKESca nirdayaprahatalambApawahaSatapawuravabaDirIkftaSravaRavivarEH, udGozyamARanAmaBiH, unmuKapAdAtapratipAlyamAnAjYApAtE rAjaBirApupUre rAjadvAram .
udite ca Bagavati dinakfti rAjYaH samAyogagrahaRasamayaSaMsI sasvAna saMjYASaNKo muhurmuhuH .
aTa na cirAdiva praTamaprayARa eva digvijayAya diggajasamAgamamiva gamanavilolakarRatAladolAvilAsEH kurvARayA kareRukayA sidDayAtrayohyamAnaH, vEdUryadaRqavikawenopari pratyuptapaJarAgaKaRqamayUKaKacitatayA sUryodayadarSanakopAdiva lohitAyatayA DriyamARena maNgalAtapatreRa kadalIgarBAByaDikamradimnA navanetranirmitena dvitIya iva BoginAmaDipatiraNgalagnena kaYcukenAmftamaTanadivasa iva kzIrodaPenapawalaDavalAmbaravAhI, bAla eva pArijAtapAdapa ivAKaRqalaBUmimArUQaH, viDUyamAnacAmaramarudviDUtakarRapUrakusumamaYjarIrajasA sakalaBuvanavaSIkaraRacUrRenevadiSaSCurayannaBimuKacUqAmaRiGawamAnapAwalapratibimbamudayamAnaM savitAramapi pibanniva tejasA bahalatAmbUlasindUracCuritayA vilaBamAna iva dvIpAntarARyozWamudrayAnurAgasya sPuranmahAhAramarIcicakravAlAni cAmarARIva diSo'pi grAhayan, rAjakekzaRotkziptatriBAgayA trInapi lokAn karadAnAyAjYApayanniva saviBramaM BrUlatayA drAGIyasA bAhuprAkAreRa parikzipanniva rirakzayA saptApi sAgaramahAKAtAnaKilamiva kzorodamADuryamAdAyodgatayA lakzmyA samupagUQaH, gAQamamftamaya iva pIyamAnaH kutUhalottAnakawakalokalocanasahasraEH snehArdrezu rAjYAM hfdayezu guRagOraveRa majjanniva, limpannivasOBAgyadraveRa drazwFRAmamarapatirivAgrajavaDakalahkaprakzAlanAkulaH, pfTuriva pfTivIpariSoDanAvaDAnasaMkalitasakalamahIBftsamutsAraRaH, puraHsarErAlokakArakEH sahasrasaMKyErarka iva kiraREraDikAracAturyacaYcalacaraRErvyavasTAsTApananizWurEH BayapalAyamAnalokotpIqAntaritA dasApi diSo grAhayadBiriva, calitakadalikAsaMpAtapItapracAraM pavanamapi vinaye sTApayadBiriva, drutacaraRodDUtaDUlipawalAvaDUtAn dinakarakilaRAnapyutsArayadBiriva, kanakavetralatAlokavikzipyamARaM dinamapi dUrIkurvadBiriva, daRqiBiritastataH samutsAryamARajanasamUho nirjagAma narapatiH .
avanamati ca vinayanamitavapuzi, Bayacakitamanasi, calanaSiTilamaRikanakamukuwakiraRanikaraparikararuciraSirasi, vilulitakusumaSeKararajasi rAjacakre, praBAmucAM cUqAmaRInAmavAYcastiryaYca udaYcaSca caYcanto marIcayaScAparASaya iva suSakunasaMpAdanAya celuH .
meGAyamAnareRumeduraM mandiraSiKaRqina iva KamuqqIyamAnAH komalakalpapAdapapallavavandanamAlAH kalApA ivAbaDyanta digdvArezu dikpAlEH .
praRamyamAnaSca netraviBAgEScakawAkzESca samagrekzitErBrUvaYcitEScArDasmitESca parihAsESca CekAlApESca kuSalapraSnESca pratipraRAmESconmattaBrUvIkzitEScAjYAdAnEScAkrIRanniva mAnamayAn prARAn praRayadAnEH pravIrARAM vIro yaTAnurUpaM vibaBAja rAjakam .
aTa prasTite rAjani bahalakalakalatrastadiNnAgaSUtkArarava ivetastatastastAra tAratarastUryARAM pratiDvanirASAtawezu .
diggajeByaH prakupitAnAM triprasrutAnAM kariRAM madaprasravaRavITIBiralikulakAlIBiH kAlindIveRikAsahasrARIva sasyandire .
sindUrareRurASiBiraruRAyamAnabimbe ravAvastamayasamayaM SaSaNkire SakunayaH .
kariRAM zawpadakolAhalamAMsalEH karRatAlaniHsvanEstirodaDire dunduBiDvanayaH .
doDUyamAnaSca sacarAcaramAcacAma cAmarasaMGAto viSvam .
aSvIyaSvAsanikziptEH SiSvinde sitasinDuvAradAmaSuciBirnirantaramantarikzaM PenipaRqEH .
piRqIBUtatagarastabakapARqurARi papuriva parasparasaMGawwanazwAzwadiSaM divasamuccacAmIkaradaRqAnyAtapatravanAni .
rajorajanInimIlito mukuwamaRiSilAvalIbAlAtapena vicakAsa vAsaraH .
rAjatErhiraRyESca maRqanakaBARqamaRqalErhradamAnErhiratIkftAH parihrAdA harito baDiratAM daDuH .
aripratApAnalanirmUlanAyeva madozmaSIkarEH SiSekire kariRaH kakuBAM cakram .
cakzuzAmunmezaM mumuzustaqiccaYcalAni cUqAmaRInAmarcIzi .
svayamapi visizmiye balAnAM BUpAlaH sarvatovikziptacakzuScAdrAkzIdAvAsasTAnasakASAtpratizWamAnaM svanDAvAram, aDokzajakukzeriva yugAdO nizpatantaM jIvalokam, amBoniDimiva kumBaBuvo vadanAtplAvitaBuvanamudBavantam, arjunabAhudaRqasahasrasaMpiRqitonmuktamiva sahasraDA pravartamAnaM pravAhaM narmadAyAH .
"prasara tAta .
BAva, kiM vilambase? laNGati turaNgamaH .
Badra, BagnacaraRa iva saMcarasiyAvadamI puraHsarAH saraBasamupari patanti .
vAhayasi kimuzwram? na paSyasi nirdaya, niHSUkaSiSukaM SayAnam? vatsa rAmila, rajasi yaTA na nasyasi taTA samIpe Bava, kiM na paSyasi galati SaktuprasevakaH? kimevamitvara, tvarase .
sOraBeya, saraRimapahAya hayamaDyaM DAvasi? DIvari, viSasi, gantukAmA mAtahgi, mAtaNgamArgam .
aNga, galati tiraScInA caRakagoRI .
gaRayasi na mAmArawantam? avawamatawenAvatarasi .
suKamAssva svEriRi .
sOvIraka, kumBo BagnaH .
manTaraka KAdizyasi gataH sannikzum .
ukzARaM prasAdaya .
kiyacciramuccinozi cewa, badarARi? dUraM gantavyam .
kimadyEva vidrAsi droRaka, drAGIyasI daRqayAtrA, vinEkena nizWurakeRa nizkreyamasmAkam .
agrataH panTAH sTapuwaka, sTAvara, yaTA na Banakzi PaRitasTAlIM, garIyAn gaRqakataRqulaBArako na nirvahati damyaH .
dAsaka, mAzIRAmamuto drAgdAtreRa muKaGAsapUlakaM lunIhi .
ko jAnAti yavasagataM gatAnAm .
Dava, vAraya balIvardAn, vAhIkarakzitaM kzetramidam .
lambitA SakawI .
SAkkaraM DuranDaraM Duri DavalaM niyuNkzva .
yakzapAlita, pramadAH pinakzi .
akziRI kiM te sPuwite .
hata hastipaka, nedIyasi karikaradaRqe samadaHsaMmardakardame sKalasi .
BrAtarBAvaviDurabanDo, udDara paNkAdanaqvAham .
ita ehi mARavaka, GaneBaGawAsaMGawwasaMkawe nAsti nistaraRasaraRiH' .
ityevamAdipravartamAnAnekasaMlApaM vkacitsvecCAmfditoddAmasasyaGAsaviGasasuKasaMpannAnnapuzwEH kelikalEH kilakilAyamAnErmeRWavaRWavaWaralambanaleSikaluRWakacewaSAwacaRqAlamaRqalErARqIrEH stUyamAnam, vkavidasahAyEH kleSArjitakugrAmakuwumbisaMpAditasIdatsOraBeyaSambalasaMvAhanAyAsAvegAgatasaMyogEH svayaM gfhItagfhopaskaraREH "iyamekA kaTaYciddaRqayAtrA yAtu .
yAtu pAtAlatalaM tfzRa BUteraBavaniH .
Bavatu Sivam .
sevAM karotu .
svasti sarvaduHKakUwAya kawakAya' iti durviDavfdDakulaputrakErnindyamAnam, vkacidatitIkzRasalilasrotaHpAtinOgatEriva graTitEriva paNktiBUtErjanEratidrutam, dravadBiH kfzRakaWinaskanDagurulaguqErgfhItasOvarRapAdapIWIkarahkakalaSapatadgrahAvagrAhEH pratyAsannapArTivopakaraRagrahaRagarvadurvArEH savaMmeva bahiH kArayadBirBUpatiBftakaBArikErmahAnasopakaraRavAhiBiSca badDavarAhavarDravArDIRasErlambamAnahariRacawukacawakajUwajawi lEH SiSuSaSakaSAkapatravetrAgrasaMgrahasaMgrAhiBiH SuklakarpawaprAvftamuKEkadeSadatArdramudrAguptagorasaBaRqEstalakatApakatApikAhastakatAmracarukakawAhasaMkawapiwakaBArikEH samutsAryamARapurovartijanam, vkacit"kloSo'smAkam .
PalakAle'nya eva viwAH samupasTAsyante' iti muKarEH pade pade patatAM durbalabalIvardAnAM niyuktEH sKalane KalacewakeH KedyamAnAMsaMviBaktakulaputralokam, kvacinnarapatidarSanakutUhalAduBayataH prajavitapraDAvitagrAmeyakajanapadam, mArgagrAmanirgatErAgrahArikajAlmESca puraHsarajaranmahattarottamBitAmBaHkumBErupAyanIkftadaDiguqaKaRqakusumakaraRqakErGawitapewakEH saraBasaM samutsarpadBiH prakupitapracaRjadaRjivitrAsanavidrutErdUragatErapi sKaladBirapi patadBirapi narendranihitadfzwiBirasato'pi pUrvaBogapatidozAnudBAvayadBiraDikrAntAyuktakaSatAni ca SaMsadBiScirantanacAwAparADAScABidaDAnErudDUyamAnaDUlipawalam, kvacidekAntapravfttASvavAracakracarvyamARAgAmigOqavimfgyamARasasyasaMrakzaRam, aparErAdizwaparipAlakapuruzaparituzwEH "DarmaHpratyakzo devaH' iti stutIrAtanGadbiH, aparErlUyamAnanizpannasasyaprakawitavizAdEH kzetraSucA sakuwumbakEreva nirgatEH prarUQaprARacCedEH paritApatyAjitaBayEH "vka rAjA, kuto rAjA? ko dfSo vA rAjA?' iti prArabDanaranATanindam, SaSakESca kEScitpade pade prajavipracamqadaRqapARipewakAnubadDErgiriguqakEriva hanyamAnEritastataH saMcaradBiH, aparEryugapatparApatitamahAjanagrastEstilaSo vilupyamAnEranekajantujahGAntarAlaniHsaraRakuSaliBiH kuwilikAvyaMsitasAdibahuSvaBiH patallozwalaguqakoRakuWArakIla kuddAlKanitradAtrayazwivfzwiBirapi niHsaradBirAyuzo balAtkftakalakalam, anyatra saMGaSo GAsikErbusaDUliDUsaritaGAsajAlajAlakitajaGanESca purARaparyAREkadeSadolAyamAnadAtrESca sIrRorRASakalaSiTilamalinamalakuTESca praBuprasAdIkftapAwitapawaccaracalaccolakaDAriBiSca dAvamAnErudDUyamAnaDUlipawalam, vkacidekAntapravfttAsvavAracakracarcyamAnAgAmigOqavigraham, vkacitpaNkitapradeSapUraRAdeSAkulasakalalokalUyamAnatfRapUlakam, vkacittalavartivetrivetravitrAsyamAnaSAKiSiKaragatavikroSAdvivAdibrAhnaRam, vkacitkuluRWakapASavivezwyamAnagrAmIRagrAmAkfzwakOleyakam, vkacidanyonyaviBavasparTodDurarAjaputravAhyamAnavAjisaMGawwamaRqitam, anekavfttAntatayA kOtukajananam, pralayajalaDimiva jagadgrAsagrahaRAya pravfttam, pAtAlamiva mahrABoginAM guptaye samutpAditam, kElAsamiva parameSvaravasataye sfzwam, dfsyamAnasakalaprARiparyAyaM caturyugasargakoSamiva prajApatInAM kleSabahulamapi tapaHkaraRamitra kramakAriRaM kalyARAnAm, evaM ca vIkzyamARaH kawakaM jagAMma .
AsannavartinAM ca "tatraBavatA mAnDAtrA pravartitAH panTAno digvijayAya .
apratihataraTaraMhasA raGuRA laGunEva kAlenAkAri kakuBAM prasAdanam .
SarAsanadvitIyaH karadIcakAra cakraM kramAgataBujabalABijanaDanamadAvaliptAnAM BUBujAM pARquH .
pARqavaH savyasAcI jInavizayamatikramyarAjasUyasaMpade kruDyadganDarvaDanuzkowiwANkArakUjitakuYjaM hemakUwaparvataM parAjEzwa .
saMkalpAntarito vijayastarasvinAm .
sahimahimavadvyavahito'pyuvAha bAhubalavyatikarakAtaraH karaM kOraveSvarasya kiNkara ivAkftI drumaH .
nAtijigIzavaH Kalu pUrve yenAlpa eva BUBAge BUyAMso BagadattadantavakrakrATakarRakO ravaSiSupAlasAlvajarAsaMDasinDurAjapraBftayo'Bavan BUpatayaH .
saMtuzwo rAjA yuDizWiro yo hyasahata samIpa eva DanaYjayajayajanitajagatkampaH kiMpuruzARAM rAjyam .
alasaScaRqakoSo yo na prAvikzatkzmAM jitvA strIrAjyam .
hrasIya evAntaraM tuzAragiriganDamAdanayoH utsAhinaH .
kizkuH turuzkavizayaH .
prAdeSaH pArasIkadeSaH .
SaSapadaM SakaSTAnam .
adfSyamAnapratihAre pAriyAtre yAtrEva SiTilA .
SOryaSulkaH sulaBo dakziRApaTaH .
dakziRArRavakallolAnilacalitacandanalatAsOraBasundarIkftadarImandirAddardurAdadrernedIyasi malayo malayalagna eva ca mahendraH' .
ityevaMprAyAnudyogadyotakAnAmAlApAn pArTivakumArARAM bAhuSAlinAM SfRvannevAsasAdAvAsam .
mandiradvAri coBayataH sabahumAnaM brUlatAByAM visarjitarAjalokaH praviSya cAvatatAra bAhyAsTAnamaRqapasTApitamAsanamAcakrAma .
apAstasamAyogaSca kzaRamAsizwa .
aTa tatra pratIhAraH pfTivIpfzWapratizWApitapARipallavo vijYApitavAn--"deva! prAgjyotizeSvareRa kumAreRa prahito haMsaveganAmA dUto'ntaraNgastoraRamaDyAste' iti .
rAjA tu "tamASu praveSaya' iti sAdaramAdideSa .
aTa dakzatayA kzitipAlAdarAcca pratIhAraH svayameva niragAt .
anantaraM ca haMsavegaH savinayamAkftyEva nayanAnandasaMpAdanasuBagABogaBadratayA samullaNGyamAnaguRagarimA praBUtaprABftaBftAM puruzARAM samUhena mahatAnugamyamAnaH praviveSa rAjamandiram .
ArAdeva paYcAhgAliNgitANganaH praRAmamakarot .
"ehyehi' iti sabahumAnamAhUtaSca pradAvito'pasftaH pAdapIWaluWitalalAwaleKo nyastahastaH pfzWe pArTivenopasftya BUyo namaScakre .
snigDanarendaradfzwyA nirdizwamaviprakfzwaM sa pradeSamaDyAste .
tato rAjA tiraScIM tanumIzadiva daDAnaScAmaragrAhiRImantarAlavartinIM samutsArya saMmuKInastaM sapraSrayaM papracCa--"haMsavega! SrImAnkaccitkuSalI kumAraH?' iti .
sa tamanvavAdIt--"adya kuSalI yenEvaM snehasnapitayA sOhArdadravArdrayA sagOravaM girA pfcCati devaH' iti .
sTitvA ca muhUrttamiva punaH sa caturamuvAca--"caturamBoDiBogaBUtiBAjanaBUtasya devasya sadBAvagarBamapahAya hfdayamekamanyadanurUpaM prABftameva durlaBaM loke taTApyasmatsvAminA saMdeSamaSUnyatAM nayatA pUrvajopArjitaM vAruRAtapatramABogAKyamanurUpasTAnanyAsena kftArTIkftametat .
asya ca kutUhalakfnti bahUnyAScaryARi dfsyante .
taTA hi--pratidivasaM praviSati SEtyahetoSCAyAyAH kiraRasahasrAdekEkaH somasya raSmirasmin .
yasminpravizwe praDyAnAnantaraM svAdavo dantavIRopadeSAcAryAScyotanticandraBAsAmamBasAM maRiSalAkAByo yAvadicCamacCA DArAH .
pracetA iva yaScaturRAmarRavAnAmaDipatirBUto BAvI vA tamidamanugfhRAti cCAyayA netaram .
idaM ca na saptArcirdahati, na pfzadaSvo harati, nodakamArdrayati, na rajAMsi malinayanti, na jarA jarjarayatIti .
etattAvadanugfhRAtu dfSA devaH saMdeSamapi visrabDaM Srozyati'  .
ityevamaBiDAya vivftyAtmIyaM puruzamaByaDAt--"uttizWa! darSaya devasya' iti .
sa ca vacanAnantaramutTAya pumAnUrDvIcakAra tadDOtadukUlakalpitAcca nicolakAdakozIt .
AkfzyamARa eva ca yasminnatisitamahasi saraBasamahAsIva hareRa, rasAtalAdudalAsIva SezaPaRiPaRAPalakamaRqalena, asTAyIva cakrIBUyAntarikze kzIrodena, aGawIva gaganANgane gIzWIbanDaH SAradena balAhakavyahEna, viSrAntamiva vitatapakzatinA viyati pAtAmahavimAnahaMsayUTena, atrinetranirgatasya DavalaDAmamaRqalamanoharo dfzwa iva janena janmadivasaH kumudabanDoH pratyakzIkfta ivodgamanakzaRo nArAyaRanAbipuRqarIkasya, Ahiteva kImudIpradozadarSanAnandatfptirakzRAm, udamANkzIdiva mandAkinIpulinamaRqalaM mahadambarodare, parivartita iva divasaH pOrRamAsIniSayA, mandaMmandamindUdayasaMdehadUyamAnamAnasErviGawitaM GawamAnacaYcucyutamfRAlakowiBirAsannakamalinIcakravAkamiTunEH, SarajjalaDarapawalASaNkAsaMkocitakekAravamUkamuKapuwEH parANmuKIBUtaM BavanaSiKaRqimaRqalEH, prabudDamAbadDacandrAnandoddAmoddaladdalapuwAwwahAsaviSadaM kumudazaRqEH .
citrIyamARacetASca sarAjako rAjA daRqAnusArADirohiRyA dfzwyA sAdaramEkzizwa tattiMlakamiva triBuvanasya, SESavamiva SvetadvIpasya, aMSAvatAramiva SaradindoH, hfdayamiva Darmasya, niveSamiva SaSilokasya, dantamaqalakadyutiDavalaM muKamiva cakravartitvasya, mOktikajAlaparikarasitaM sImantacakramiva divaH, bahalajyotsnASuklodaramEndavamiva parivezavalayaM SOklyApahasitaSaNKaSrIkaM SravaRamaRqalamiva niScalatAM gatamErAvatasya, SvetagaNgAvartapARquraM padamiva triBuvanavandanIyaM trivikramasya, pracetasaScUqAmaRimarIciSiKABiriva SlizWABirmAnasabisatantumayIBiScAmarikAvalIBirviracitaparivezam, upari cakravartilakzmInUpurasvanaSravaRadohadaniScaleneva lakzmaRA vitatapatreRa haMsena sanATIkftaSiKaram, sparSavatA ca praBAvastamBitena mandAkinImfRAlena mukulitaPaRena vAsukineva nItena daRqatAM dyotamAnam, DavalimnA kzAlayadiva nakzatrapaTam, prabApravAhapraTimnA prAvfRvadiva divasam, samucCrAyeRADaHkurvadiva divam, uparisTitamiva sarvamaNgalAnAm, SvetamaRqapamiva SriyaHza stabakamiva brahnastambasya, nABimaRqalamiva jyotsnAyAH, viSadahAsamiva kIrteH, PenarASimiMva KaqgaDArAjalAnAm, yaSaH pawalamiva SOryaSAlitAyAH, trElOkyAdButaM mahacCatram .
dfzwe tasmin rAjYA praTame Sezamapi prABftaM prakASayAYcakruH krameRa kArmAH .
tadyaTA parArDyaratnAMSuSoRIkftadigBAgAn, BagadattapraBftiKyAtapArTivaparAgatAnAhatalakzaRAnalaNkArAn, prabAlepinAM ca cUqAmaRInAM samutkarzAn, kzIrodaDerDavalatAhetUniva hArAn, anekarAgaruciravetrakaraRqakuRqalIkftAni SaraccandramarIciruYci SOcakzamARi kzOmARi, kuSalaSilpilokolliKitAnAM ca SuktiSaNKagalvarkapramuKAnAM pAnabAjanAnAM nicayAn, nicolakarakzitarucAM ca rucirakAYcanapatraBaNgaBaNgurARAmatibanDurapariveSAnAM kArdaraNgacarmaRAM saMBArAn, BUrjatvakkomalAH sparSavatIrjAtIpawwikAH, citrapawAnAM ca mradIyasAM samUrukopaDAnAdIn vikArAn, priyaNguprasavapiNgalatvaYci cAsanAni vetramayAnyaguruvalkalakalpitasaYcayAni ca suBAzitaBAYji pustakAni, pariRatapAwalapawolatviMzi ca taruRahArItaharinti kzIrakzArIRi ca pUgAnAM pallavavalambIni sarasAni PalAni, sahakAralatArakAnAM ca kfzRAgurutElasya ca kupitakapikapolakapilakApotikApalASakoSIkavacitANgIH sTavIyasIrvERavIrnAqoSca pawwasUtraprasevakArpitAMSca BinnAYjanavarRasya kfzRAguruRo guruparitApamuzaSca goSIrzacandanasya, tuzAraSilASakalaSiSirasvacCasitasya ca karpUrasya, kastUrikAkoSakAnAM ca pakkaPalajUwajawilAnAM ca kakkolapallavAnAm, lavaNgapuzpamaYjarIRAM jAtIPalastabakAnAM ca rASIn, atimaDuramaDurasAmodanirhAriRISvollakakalaSIH sitAsitasya ca cAmarajAtasya nicayAn, avalambamAnatUlikAlAbukAMsca liKitAnekaleKyaPalakasaMpuwAn, kutUhalakfnti ca kanakaSfNKalAniyamitagrIvARAM kiMnnarARAM ca vanamAnuzARAM ca jIvaYjIvakAnAM ca jalamAnuzARAM ca miTunAni, parimalAmoditakakuBaSca kastUrikAkuraNgAn, gehaparisaraRaparicitASca camarIH cAmIkararasacitravetrapaYjarAntargatAMSca bahusuBAzitajalpAkajihvAMSca sukaSArikApraBftInpakziRaH pravAlapaYjaragatAMSca cakorAn jalahastinAmudagrakumBamuktAPaladAmadanturARi ca dantakARqakuRqalAni .
rAjA tu CatradarSanAtprahfzwahfdayaH praTamaprayARe SoBananimitamiti manasA jagrAha .
haMsavegaM ca prIyamARo baBAze--"Badra! sakalaratnaDAmnaH paramesvaraSiroDAraRArhasyAsya mahAtapatrasya mahArRavAdiva kumudabAnDavasya kumArAllABo na vismAya .
bAlavidyAH Kalu mahatAmupakftayaH' iti .
apanIte ca tasmAtpradeSAtprABftasaMBAre kzaRamiva sTitvA "haMsavega! viSramyatAm' iti pratIhAraBavanaM visarjayAMbaBUva .
svayamapyutTAya snAtvA maqgalAkANkzI prANmuKaH prAviSadABogasya CAyAm .
aTa viSata evAsya CAyAjanmanA jaqimnA cUQAmaRitAmanIyateva SaSibimbamambubindumucaScucumburiva candrakAntamaRayo lalAwatawaM karpUrareRava iva vyalIyanta locanayUgale gale galattuhinakaRanikarakftanIhArA hArA ivAvabaDyanta haricandanarasAsAreRevApAti saMtatamurasi kumudamayamiva hfdayamaBavadatiSiSiramantarhitahimaSileva vilIyamAnA vyalimpadaNgAni .
jAtavismayaScAkaronmanasi "ekamajaryaM saMgatamapahAya kAstyAnyA pratikOSalike'ti .
AhArakAle ca hasavegAya DavalakarpawaprAvftaDOtanAlikeraparigfhItaM viliptaSezaM candanamahgaspfzwe ca vAsasI SarattArakAkAratAramuktAstabakitapadaM pariveSaM nAma kawisUtrakamatimahArhapaJarAgAlokalohitIkftadivasaM ca taraNgakaM nAma karRABaraRaM prabUtaM ca BojyajAtaM prAhiRot .
evaMprAyeRa ca krameRa jagAma divasaH .
tataH kawakasTalabalabahalaDUliDUsaritavapuraMSumAlI malImasamaNgamivakzAlayitumaparajalaniDimavAtarat .
ABogAtapatrapradAnavArtAmiva nivedayituM varuRAya vAruRIM diSamayAsIt .
mukulAyamAnasakalakamalavanA pramuKa eva badDasevAYjalipuweva sadvIpA BUraBUdBUpateH .
BUpAlAnurAgamya iva niKilajIvalokalokAYjalibadDabandurjagajjagrAha saMDyArAgaH .
gOqAparADaSaNkinIva SyAmatAM prapede dikprAcI .
pracitatimiranivahA nirvARAnyanfpapratApAnalakalApeva kAlimAnamatAnInmedinI .
medinISapraDozAsTAnapuzpanikaramiva vikacatagararuciramavacakaruruqunikaramaviralaM kakuBaH .
skanDAvAraganDagajamadAmodaDAvitasyeva mArgo viyati virarAja rajaHpARqurErAvatasya .
kupitanfpavyAGrAGrAtAmupasfzwAmiva pOruzwutIM vihAya vihAyastalamAruroha rohiRIramaRaH .
prayARavArtA iva mAninInAM hfdayaBedinyo yayurindudIDitayo daSa diSaH .
navanfpadaRqayAtrAtrAsAturA iva taralitasattvavfttayaScukzuBuH patayo vAhinInAm .
cinteva BUBftAM hfdayAni viveSa guhAvivarARi vimuktasarvASAtimirasaMtatiH .
pratisAmantacakzuzAmiva nanASa nidrA kumudavanAnAm .
asyAM ca velAyAM vitatavitAnatalavartI narendro "yAta tAvat' iti visarjyAnujIvino haMsavegamAdizwavAn--"kaTaya saMdeSam' iti .
praRamya sa kaTayituM prAstAvIt--"deva! purA mahAvarAhasaMparkasaMBUtagarBayA BagavatyA BuvA narako nAma sUnurasAvi rasAtale .
vIrasya sayasyABavanBAlya eva pAdapraRAmapraRayinaScUqAmaRayo lokapAlAnAm .
yasya ca triBuvanaBujo BujaSORqasya BavanakamalinIcakravAkIkopakuwilakawAkzekzito'pi BayacakitAruRaparivartitaraTo nAjYayA vinA ravirastamavrAjIt .
yaSca varuRasya bahirvftti hfdayamidamAtapatramahArzIt .
mahAtmanastasyAnvaye BagadattapuzpadattavajradattapraBftizu vyatItezu bahuzu merUpamezu mahatsu mahIpAlezu pramOtro mahArAjaBUtivarmaRaH pOtraScandramuKavarmaRaH putro devasya kElAsasTirasTiteH sTitivarmaRaH susTiravarmA nAma mahArAjADirAjo jajYe tejasAM rASirmfgANka iti yaM janA jaguH .
yo'yamagrajenevAjAyata sahEvAhaNkAreRa .
yaSca bAla eva prItyA dvijAtInaprItyA cArAtInsamagrAnpratigrahAnagrAhayat .
yatra cAtidurlaBaM lavaRAlayasaMBUtAyAH paraM mADuryamaBUllakzmyAH .
taTA ca yo vAhinInATAnAM SaNKAYjahAra na ratnAni, pfTivyAH sTEryaM jagrAha na karam, avaniBftAM gOravamAdatta na nEzWuryam .
tasya ca sugfhItanAmno devasya devyAM SyAmAdevyAM BAskaradyutirBAskaravarmAparanAmA tanayaH saMtanorbAgIraTyAM BIzma iva kumAraH samaBavat .
ayamasya ca SESavAdArabya saMkalpaH sTeyAnsTARupAdAravindadvayAdfte nAhamanyaM namaskuryAmitiridfSaScAyaM manoraTastriBuvanadurlaBastrayARAmanyatamena saMpadyate sakalabuvanavijayena vA mftyunA vA yadi vA prajaRqapratApajvalanajanitadigdAhena jagatyekavIreRa devopamena mitreRa .
mEtrI ca prAyaH kAryavyapekziRI kzeRIBftAm .
kAryaM ca kIdfSaM nAma tadBavedyadupanyasyamAnamupanayenmitratAM devam .
devasya hi yaSAMsi saYcicIzato bahiraNgaBUtAni DanAni .
bAhAveva ca kevale nizaRRasya SezAvayavAnAmapi sAhAyakasaMpAdanamanoraTo niravakASaH kimuta bAhyajanasya .
catuHsAgaragrAmagrahaRaGasmarasya pfTivyekadeSadAnopanyAsenApi kA tuzwiH .
aBirUpakanyAviSrARanaviloBanamapi lakzmImuKAravindadarSanadurlalitadfzwerakiYcitkaram .
evamaGawamAnasakalopAyasaMpAditapadArTe'sminprArTanAmAtrakameva kevalamanuruDyamAnaH SfRotu devaH .
prAgjyotizesvaro hi devena sahEkapiNga ivAnahgadvizA, daSaraTa iva gotraBidA, DanaYjaya iva puzkarAkzeRa, vakartana iva duryoDanena, malayAnila iva mADavena, ajaryaM saMgatamicCati .
yadi ca devasyApi mEtrIyati hfdayamavagacCati ca paryAyAntaritaM dAsyamanutizWanti suhfda iti tataH kimAsyate samAjYApyatAmanuBavatu vizRormandaragiririva vikawakeyUrakowimaRiviGawwanavkaRitakawakamaRiSilASakalAni gAQopagUQAni devasya kAmarUpADipatiH .
asminnAtfpteranavaratavimalalAvaRyasOBAgyasuDAnirJariRi muKaSaSini cirAccakzuzI lAlayatu prAgjyotizeSvaraSrIH .
nABinandati ceddevaH praRayamAjYApayatu kiM kaTanIyaM mayA svAmina' iti .
viratavacasi tasminBUpAlaH pUrvopalabDEreva guruBirguRErAropitabahumAnaH kumAre sudUramABogAtapatravyatikareRa tu parAM kowimAropite premRi lajjamAna iva sAdaraM jagAda--"haMsavega! kaTamiva tAdfSi mahAtmani mahABijane puRyarASO guRInAM prAgrahare parokzasuhfdi snihyati madviDasyAnyaTA svapne'pi pravarteta manaH .
sakalajagaduttApanapawavo'pi SiSirAyante tribuvananayanAnandakare kamalAkare karAstigmatejasaH. subahuguRakrItAsca ke vayaM saKyasya .
sajjanamADuryARAmaBftadAsyo daSa diSaH .
ekAntAvadAtottAnasvaBAvasaMBftasAdfSyasya kumudasya kfte kenABihitaH SiSiraraSmiH .
SreyAMSca saMkalpaH kumArasya svayaM bAhuSAlI mayi ca samAlambitaSarAsane suhfdi harAdfte kamanyaM namasyati .
saMvarDitA me prItiramunA saMkalpena .
avalepini paSAvapi kesariRi bahumAno hfdayasya kiM punaH suhfdi .
tattaTA yatezAH yaTA na ciramiyamasmAnkleSayati kumAradarSanotkaRWA' iti .
haMsavegastu vijYApayAMbaBUva--"deva! kimaparamidAnIM kleSayatyaBijAtamaBihitaM deveva .
sevABIravo hi santaH, tatrApi viSezeRAyamahaNkAraDano vEzRavo vaMSaH .
AstAM tAvadasmatsvAmivaMSaH .
paSyatu devaH puruzasya hi sevAM prati durjananyevAtivfdDayA durgatyA vABimuKIkriyamARasya, kuwumbinyevAsaMtuzwayA tfzRayA vA preryamARasya, durapatyEriva yOvanajanitErnAnABilAziBirasatsaMkalpErvAkulIkriyamARasya, jaratkumArImiva paramArgaRayogyAmatimahatIM vA avasTAM paSyataH, stagfhe durbanDuBiriva duHsTitEH samagrErgrahErvA grAhyamARasyABiyogaM, purAtanEratidustyajErBftyEriva malinEH karmaBirvAnuvartyamAnasya, sakalaSarIrasaMtApakaraM karIzAgnimiva duzkftinaH kftacittsya saMpravezwuM rAjakulamupahatasakalendriyaSakteriva miTyEva hfdayagatavizayagrAmagrahaRABilAzasya, praTamameva toraRatale vantanamAlAkisalayasyeva Suzyato dvArarakziBirnirudDasya, pIqitasya praviSato dvAre hariRasyevAparErhanyamAnasya, karikarmacarmapuwasyeva muhurmuhuH pratihAramaRqalakaraprahArErnirasyamAnasya, niDipAdapaprarohasyeva draviRAbilAzAdaDomuKIBavataH, dUramamArgaRasyApyativiprakfzwavivftavisarjitasyodvegaM vrajataH, akaRwakasyApi caraRatalalagnasyAkfzya kzepIyaH kzipyamARasya, amakaraketorapyakAlopasarpaRAprakupiteSvaradfzwidagDasya, pralayamupagacCataH kaperiva kopanirBartsitasyApyaBinnamuKarAgasya, brahnagna iva pratidivasavandanodGfzwaSiraHkapAlasya, sparSarahitasyASuBakarmARi nirvahataH, triSaNkorivoBayalokaBrazwasya naktandinamavAkSirasastizWataH, vAjina iva kavalavaSena suKavAhyamAtmAnaM vidaDAnasya, anaSanaSAyina iva hfdayasTApitajIvanASasya, SarIraM kzapayataH Suna iva nijadAraparAhmuKasya, jaGanyakarmalagnamA mAnaM tAqayataH, pretasyevAnucitaBUmidIyamAnAnnapiRqasya, baliBuja iva jihvAlOlyopayuktapuruzavarcaso vfTA vihitAyuzo jIvitaH, SmaSAnapAdapAniva piSAcaraya dagDaBUtyA paruzIkftAnrAjavallaBAnupasarpataH viparItajihvAjanitamADuryErozWamAtraprakawitarAgE rAjaSukAlApEH SiSoriva mugDaviloByamAnasya, vetAlasyeva narendrapraBAvAvizwasya na kiYcinnAcarataH, citraDanuza ivAlIkaguRADyAropaREkakriyAnityanamrasya nirvARatejasaH, saMmArjanIsamupArjitarajaso'vakarakUwasyeva nirmAlyavAhinaH, kaPavikAriRa iva dine dine kawukErudvejyamAnasya, sOgatasyevArTaSUnyavijYaptijanitavErAgyasya kAzAyARyaBilazataH, niSAsvapi mAtfbalipiRqasyeva dikzu vikzipyamARasya, aSOcagatasyeva kuSayanacanitasamaDikataraduHKavftteH, tulAyantrasyeva paScAtkftagOravasya toyArTamapi namataH, atikfpaRasya SirasA kevalenAsaMtuzwasya vacasApi pAdO spfSataH, nirdayavetrivetratAqanatrastayeva trapayAtyaktasya, dEnyasaMkocitahfdayahftAvakASayevAhopuruzikayA parivarjitasya, kutsitakarmA NgIkaraRakupitayevonnatyA viyuktasya, DanaSradDayA kleSAnupArjayataH. svavfdDibudDyAvamAnaM saMvarDayato mUQasya, satyapi viviDakusumADivAsasuraBiRi vane tfzRAyAYjalimuparacayataH, kulaputrasyApi kftAgasa iva BItaBItasya samIpamupasarpataH, darSanIyasyApyAleKyakusumasyeva nizPalajanmanaH, viduzo'pi veDeyasyevApaSabdamuKasya, Saktimato'pi SvitriRa iva saMkocitakarayugalasya, samasamutkarzezu niragnipacyamAnasya, nIcasamIkaraRezu nirucCvAsaMmriyamARasya, pariBavEstfRIkftasya, duHKAnilenAnirvfterjvalataH, BaktasyApyaBaktasya, nirUzmaRaH sazantApayato banDUn, vimAnasyApyagatikasya, cyutagOravasyApyaDastAdgacCataH, niHsattvasyApi mahAmAMsavikrayaM kurvataH, nirmadasyApyasvatantravftteH, ayogino'pi DyAnavaSokftAtmanaH, SayyotTAyaM praRamato dagDamuRqasya, gotravidUzakasya naktandinaM nftyato manasvijanaM hAsayataH, kulAhgArasya vaMSaM dahataH, nfpaSostfRe'pi labde kanDarAmavanamayataH, jaWaraparipUraRamAtraprayojanajanmano
mAMsapiRqasya garBarogasyamAtuH, apuRyAnAM kamaRAmAcaraRAdBftakasya kiM prAyaScittam, kA pratipattikriyA, vka gatasya SAntiH, kIdfSaM jIvitam, kaH puruzABimAnaH, kiMnAmAno vilAsAH, kIdfSo BogaSradDA, prabalapaNka iva sarvamaDastAnnayati dAruRo dAsaSabdaH DiktaducCvasitamupayAtu niDanaM Danam, aBavanirBUterastu tasyA namo BagavadByasteByaH suKeByastasyAyamaYjalirESvaryasya tizWatu dUra eva sA SrIH SivaM sa paricCadaH karotu yadarTamuttamANgaM gA gamizyatyaSApAnugrahakzamastapasvI muKapriyarataH klIbo pUtimAMsamayaH kfmiragaRyamAno narakaH, pAdarajoDUsarottamAhgo jaNgamaH pAdapIWaH puMskokilaH kAkuvkaRitezu, SiKI muKakarakekAsu, sTUlakUrma kroqakazaRezu, SvA nIcacAwukaraRezu, kfkalAsaH SiroviqambanAsu, jAhaka AtmasaMkocanezu, veRurmUrcCanAsu, veSyAkAyaH karaRabanDakleSezu, palAlaM sattvaSAlizu, pratipAdakaH pAdasaMvAhanAsu, kandukaH karatalatAqanezu, vIRAdaRqaH koRAbiGAtezu, varAkaH sevako'pi martyamaDye rAjilo'pi vA BogI, pulAko'pi vA kalamo, varaM kzaRamapi kftA mAnavatA mAnavatA na mato namatastrElokyADirAjyopaBogo'pi manasvinaH .
tadevamaBinanditAsmadIyapraRayo devo'pi divasEH katipayEreva parAgataH prAgjyotizeSvara iti karotu cetasi' ityuktvA tUzRImaBUt .
cirAcca namaskftya nirjagAma .
rAjApi rajanIM tAM kumAradarSanOtsukyasvIkftahfdayaH samanEzIt .
AtmArpaRaM hi mahatAmamUlamantramayaM vaSIkaraRam .
prabAte ca praBUtaM pratiprABftaM praDAnapratidUtADizWitaM dattvA haMsavegaM prAhiRot .
AtmanApi tataH praBfti prayARakEranavaratEraByamitraM prAvartata .
kadAcittu rAjyavarDanaBujabalopArjitamaSezaM mAlavarAjasADanamAdAyAgataM samIpa evAvAsitaM leKahArakAdBaRqimaSfRot .
SrutvA cABinavIBUtaBrAtfSokahutASanastaddarSanakAtarahfdayo baBUva mUrcCAnDakAramiva viveSAtizWacca samutsfzwasakalavyApAraH pratIhAranivAraRaniBftaniHSabdaparijane nijamandire sarAjakaparivArastadAgamanamudIkzamARo muhUrtam .
aTa BaRqirekenEva vAjinA katipayakulaputraparivfto malinavAsA ripuSaraSalyapUritena niKAtabahulohakIlakaparikararakzitasPuwaneneva hfdayena, hfdayalagnEH svAmisatkftEriva SmaSruBiH, SucaM samupadarSayandUrIkftavyAyAmaSiTilaBujadaRqadolAyamAnamaNgalavalayEkaSezAlahkftiranAdaropayuktatAmbUlaviralarAgeRa SokadahanadahyamAnasya hfdayasyANgAreReva, dIrGaniHSvAsaveganirgatenADareRa SuzyatA svAmivirahaviDftajIvitAparADavElakzyAdiva, bAzpavAripawalena paweneva prAvftavadanaH, viSanniva durbalIBUtEH svAhgamapatrapayAhgErvamanniva ca vzaTIBUtaBujozmARamAyatErniHSvasitEH, pAtakIva, aparADIva, drohIva, muzita iva, Calita iva, yUTapatipatanavizaRRa iva vegadaRqavAraRaH, sUryAstamayaniHSrIka iva kamalAkaraH, duryoDananiDanadurmanA iva drORiH, apahftaratna iva sAgaro rAjadvAramAjagAma .
avatIrya ca turahgamAdavanatamuKo viveSa rAjamandiram .
dUrAdeva ca vimuktAkrandaH papAta pAdayoH .
avanipatirapi dfzwvA tamutTAya praviralEH padEH pratyudgamyotTApya ca gAQamupagUhya kaRWe karuRamaticiraM ruroda .
SiTilIBUtamanyuveGaSca pureva punarAgatya nijAsane nizasAda .
praTamaprakzAlitamuKe ca BaRqO muKamakzAlayat .
samatikrAnte ca kiyatyapi kAlakalAkalApe BrAtfmaraRavfttAntamaprAkzIt .
aTAkaTayacca yaTAvfttamaKilaM BaRqiH .
aTa narapatistamuvAca--"rAjyaSrIvyatikaraH kaH?' iti .
sa punaravAdIt--"deva! deva BUyaM gate deve rAjyavarDane guptanAmnA ca gfhIte kuSasTale devI rAjyaSrIH pariBraSya banDanAdvinDyAwavIM saparivArA pravizweti lokato vArtAmaSfRavam .
anvezwArastu tAM prati praBUtAH prahitA janA nAdyApi nivartante' iti .
taccAkarRya BUpatirabravIt--"kimanyEranupadibiH yatra sA tatra parityaktAnyakftyaH svayamevAhaM yAsyAmi .
BavAnapi kawakamAdAya pravartatAM gOqABimuKam' .
ityuktvA cotTAya snAnaBuvamagAt .
kAritaSokaSmaSruvapanakarmaRA ca mahApratIhAraBavanasnAtena, SArIrikavasanakusumANgarAgAlaNkAraprezaRaprakawitaprasAdeva BaRqinA sArDamaBukta, ninAya ca tenEva saha vAsaram .
aTAparedyuruzasyeva BaRqirBUpAlamupasftya vyajYApayat--"paSyatu devaH SrIrAjyavarDanaBujabalArjitaM sADanaM saparibarhaM mAlavarAjasya' iti .
narapatinA sa "evaM kriyatAm' ityaByanujYAto darSayAbaBUva .
tadyATA--anavaratagalitamadamadirAmodamuKaramaDukarajUwajawilakarawapawwapaNkilagaRqAn, gaRqaSElAniva jahgamAn, gamBIragarjitaravAYjalaDarAniva mahImavatIrRAnutPullasaptacCadavanAmodamucaH, SaraddivasAniva puYjaBUtAn, anekasahasrasaMKyAnkariRaH, cArucAmIkaracitracAmaramaRqalamanoharAMSca hariRaraMhaso harIn, bAlAtapavisaravarziRAM ca kriraREranekendrAyuDIkftadaSadiSAmalaNkArARAM viSezAn, vismayakftaH smaronmAditamAlavIkucaparimaladurlalitAMSca nijajyotsnApUraplAvitadigantAnapi tArAnhArAn, uqupatipAdasaMcayaSUcIni nijayaSAMsIva bAlavyajanAni, jAtarUpamayanAlaM ca nivAsapuRqarIkamiva SriyaH SvetamAtapatram, apsarasa iva bahusamararasasAhasAnurAgAvatIrRA vAravilAsinIH, siMhAsanaSayanAsandIpraBftIni rAjyopakaraRAni, kAlAyasaniSyalIkftacaraRayugalaM ca sakalaM mAlavarAjalokam, aSezAMSca sasaMKyAleKyapatrAn, sAlaNkArApIqapIqAn koSakalaSAn .
aTAlocya tatsarvamavanipAlaH svIkartuM yaTADikAramAdiSadaDyakzAnanyasmiMScAhani hayEreva svasAramanvezwumuccacAla vinDyAwavImavApa ca parimitEreva prayARakEstAm .
aTa praviSandUrAdeva dahyamAnazazwikabusavisaravisAriviBAvasUnAM vanyaDAnyabIjaDAnInAM DUmena DUsarimARamAdaDAnEH SuzkaSAKAsaMcayaracitagovAwavezwitavikawavawEH, vyApAditavatsarUpakarozAvizwagopAlakalpitavyAgramantrEH, ayantritavanapAlahaWahriyamARaparagrAmIRakAzWikakuWArEH, gahanataruKaRqanirmitacAmuRqAmaRqapErvanapradeSEH, prakAsyamAnamawavIprAyaprAntatayA kuwumbaBaraRAkulEH kuddAlaprAyakfziBiH kfzIvalErabalavadBiruccaBAgabAzitena BajyamAnaBUriSAliKalakzetraKaRqalakamalpAvakASESca kApitEH, kAlAyasEriva kfzRamfttikAkaWinEH, sTAnasTAnaskaTApitasTARUtTitasTUlapallavEH durupagamaSyAmAkaprarUQiBiralambusabahulEH, avirahitakokilAkzakzupErviralaviralEH kedArEH, kfcCrAtkfzyamARErnAtipraBUtapravfttagatAgatAprahataBuvamupakzetramuparacitEruccErmaYcESca sUcyamAnaSvApadopadravaM, diSi diSi ca pratimArgadrumakftAnAM paTikapAdaprasPowanaDUliDUsarErnavapallavErlAYJitacCAyAnAm, awavIsulaBasAlakusumastabakAYcitanavaKAtakUpikopakaRWapratizWitanASasPuwAnAmacCidrakawakalpitakuwIrakARAm, kuwilakIwaveRIvezwyamAnasaktuSAraSarAvaSreRISritAnAm, aDvagajanajagDajambUPalAsTiSabalasamIpaBuvAm, udDUlitaDUlIkadambastabakaprakarapulakinInAm, kaRwakitakarkarIcakrAkrAntakAzWamaYcikAmuzitatfzAm, timyattalaSItalasikatilakalaSISamitaSramARAm, ASyAnaSEvalaSyAmalitAliYjarajAyamAnajalajaqimnAm, udakumBAkfzwapAwalaSarkarASakalaSiSirIkftadiSAm, GawamuKaGawitakawahArapAwalapuzpapuwAnAm, SIkarapulakitapallavapUlIpAlyamAnaSozyasarasaSiSusahakAraPalajUwIjawilasTARUnAm, viSrAmyatkArpawikapewakaparipAwIpIyamAnapayasAmawavIpraveSaprapARAM SEtyena tyAjayantamiva grEzmamUzmaRAM vkacidanyatra grAhayantamivANgArIyadArusaMgrahadAhiBiH vyokArEH, sarvataSca prAtiveSyavizayavAsinA samAsannagrAmagfhasTagfhasTApitasTaviraparipAlyamAnapATeyasTagitena kftadAruRadAruvyAyAmayogyANgAbyaNgena skanDAdyAsitakaWorakuWArakaRWalambamAnaprAtarASapuwena pAwaccarapratyavAyapratipannapawaccareRa kAlavetrakatriguRavratativalayapASagraTitagrIvAgraTitEH patravIwAvftamuKEH, bowakUwErUQavAriRA puraHsarabaladbalIvardayugasareRa nEkawikakuwumbikalokena kAzWasaMgrahArTamawavIM praviSatA svApadavyaDanavyavaDAnabahalIsamAropitakuwIkftakUwapASESca gfhItamfgatantutantrIjAlavalayavAgurEH, bahirvyAdErvicaradBiraMsAvasaktavItaMsavyAlambamAnabAlapASikESca saMgfhItagrAhakakrakarakapiYjalAdipaYjarakEH SAkunikEH, saMcaradBiScyutalAsakaleSalipralatAvaDUlawvAlampawAnAM capewakEH, pASakaSiSUnAmawadBiH tfRastambAntaritatittiritaralAyamAnakOleyakakulacAwukArEScaladviMhagamfgayAM mfgayuyuvaBiH krIqadBiH, puriRatacakravAkakaRWakazAyarucAM SIDavyAnAM valkalAnAM kalApAn, nAticirodDftAnAM ca DAtutvizAM DAtakIkusumAnAM goRIragaRitAH picavyAnAM cAtasIgaRapawwamUlakAnAM puzkalAnsaMbArAn, BArAMSca maDuno mAkzikasya mayUrANgajasyAklizwamaDUcCizwacakramAlAnAM lambamAnalAmajjakamuYjajUwajawAnAmapatvacAM KadirakAzWAnAM kuzWasya kaWorakesarisawABArabaBruRaSca roDrasya BUyaso BArakAn, lokenAdAya vrajatA pravicitaviviDavanaPalapUritapiwakamastakABiScAByarRagrAmagatvarIBistvaramARABirvikrayacintAvyagrABirgrAmeyakABirvyAptadigantaramitastataSca yuktaSUraSakuraSAvkarARAM purARapAMsUtkirakarIzakUwavAhinInAM DUrgataDUliDUsarasEriBasarozasvarasAryamARAnAM saMkrIqaccawulacakracItkAriRInAM SakawaSreRInAM saMpAtEH, saMpAdyamAnadurbalorvIvirUkzakzetrasaMskAramArakzakziptadAntavAhakadaRqoqqIyamAnahariRahelAlaNGitatuNgavERavavftiBiSca nikAtagOrakaraNkaSaNKuSaNkitaSaSakaSakalitatuNgaSuNgEH,
prayatnapraBftaviSaNkawavicapErvAcErEkzavEH, kArmukakarmaRyavaMSaviwapasaMkawEH, kaRwakitakaraYjarAjiduzpraveSyEH, urubUkavacAvaNgakasurasasUraRaSigrugranTiparRagaveDukAgarmudgulmagahanagfhavAwikEH, niKAtoccakAzWAropitakAzWAlukalatApratAnavihitacCAyEH, parimaRqalabadarImaRqapakatalaniKAtaKAdirakIlabadDavatsarUpEH, kaTamapi kukkuwarawitAnumIyamAnasaMniveSErahganAgastistamBatalaviracitapakzi pUpikAvApikErvikIrRabadarapAwalapawalEH, veRupowadalanalakalitaSaramayavftivihitaBittiBiH, kiMSukagorocanAracitamaRqalamaRqapabalvajabadDANgArarASiBiH, SAlmalIPalatUlasaMcayabahulEH, saMnihitanalaSAliSAlUkaKaRqakumudabIjaveRutaRqulEH, saMgfhItatamAlabIjEH, BasmamalinamlAnakASmaryakUwvayADftakawErASyAnarAjAdanamadanaPalasPItErmaDUkAsavamadyaprAyEH, kusumBakumBagaRqakusUlEravirahitarAjamAzatrapuzakarkawikAkUzmAMRqAlAbubIjEH, pozyamARavanabiqAlamAluDAnanakulaSAlijAtajAtakAdiBirawavIkuwumbinAM gfhErupetaM vanagrAmakaM dadarSa .
tatrEva ca taM divasamatyavAhayaditi .

iti SrImahAkavibARaBawwakftO harzacarite CatralabDirnAma saptama ucCvAsa






azwama ucCvAsaH


sahasA saMpAdayatA manoraTaprArTitAni vastUni  .
dEvenApi kriyate BavyAnAM pUrvaseveva  .. 8.1 ..
vidvajjanasaMparko nazwezwajYAtidarSanAByudayaH  .
kasya na suKAya Bavane Bavati mahAratnalABaSca  .. 8.2 ..

aTAparedyurutTAya pArTivastasmAdgrAmakAnnirgatya viveSa vinDyAwavIm .
Awa ca tasyAmitaScetaSca subahUndivasAn .
ekadA tu BUpaterBramata evAwavikasAmantasya SaraBaketoH sUnurvyAGraketurnAma kuto'pi kajjalaSyAmalaSyAmalatAvalayenADilalAwamuccEH kftamOlibanDam, anDakAriRImakAraRaBuvA BrakuwiBaNgena triSAKena triSAKena triyAmAmiva sAhasasahacAriRIM lalAwasTalIM sadA samudvahantam, avataMsitEkaSukapakzakapraBAharitAyamAnena pinadDakAcarakAcamaRikarRikena SravaRena SoBamAnam, kiYciccullasya praviralapakzmaRaScakzuzaH sahajena rAgarocizA rasAyanarasopayuktaM tArakzavaM kzatajamiva kzarantam, avanAwanAsikaM cipiwADaram, cikinacibukam, apInahanUtkawakapolakUwAsTiparyantamIzadavAgragrIvAbanDam, sKannaskanDArDaBAgam, anavaratakaWinakodaRqakuRqalIkaraRakarkaSavyAyAmavistAritenAMsalenorasA hasantamiva tawaSilApraTimAnaM vinDyagireH, ajagaragarIyasA ca Bujayugalena laGayantaM tuhinaSElaSAladrumARAM drAGimARam, varAhabAlavalitabanDanABirnAgadamanajUwikAvAwikABirjawilIkftapfzWe prakozWe pratizWAM gataM godantamaRicitraM trApuzaM valayaM biBrARam, atundilamapi tuRqiBam, ahIramaRicarmanirmitapawwikayoScitracitrakatvaktArakitaparivArayA saMkubjAjinajAlakitayA SfNgamayamasfRamuzwiBAgaBAsvarayA pAradarasaleSaliptasamastamastikayA kfpARyA karalitaviSaNkawakawipradeSam, praTamayOvanolliKyamAnamadyaBAgaBrazwamAMsaBaritAviva sTavIyasAvUrudamqO daDatam, acCaBallacarmamayena BallIprAyapraBUtaSaraBftA SabalaSArdUlacarmapawapIqite nAlikulakAlakambalalolalomnA pfzWaBAgaBAjA BasrABaraRena pallavitamiva kArSyamupadarSayantamuttaratriBAgottaMsitacAzapicCacAruSiKare KadirajawAnirmARe KaraprARe pracuramayUrapittapatralatAcitritatvaci tvacisAraguRe guruRi vAmaskanDADyAsitaDanuzi dozi lambamAnenAvAkSirasA SitaSarakfttEkanalakavivarapraveSitetarajaNgajanitasvastikabanDena banDUkalohitaruDirarAjiraYjitaGrARavartmanA vapurvitativyaktaviBAvyamAnakomalakroqaromaSuklimnA SaSena SitAwanISiKAgragraTitagrIveRa cApAvftacaYcUttAnatAmratAlunA tittiriRA varRakamuzwimiva mfgayAyAH, darSayantam, vizamavizadUzitavadanena ca vikarRena kfzRAhineva mUlagfhItena vyagradakziRakarAgram, jaNgamamiva giritawatamAlapAdapam, yantrolliKitamaSmasArastamBamiva Bramantama, aYjanaSilAcCedamiva calantam, ayaHsAramiva girervinDyasya galantam, pAkalaM karikulAnAm, kAlapASaM kuraNgayUTAnAm, DUmaketuM mfgarAjacakrARAm, mahAnavamImahaM mahIzamaRqalAnAm, hfdayamiva hiMsAyAH, PalamiMva pApasya, kAraRamiva kalikAlasya, kAmukamiva kAlarAtreH SabarayuvAnamAdAyAjagAma .
dUre ca sTApayitvA vijYApayAMbaBUva--deva! sarvasyAsya vinDyasya svAmI sarvapallIpatInAM prAgraharaH SabarasenApatirBUkampo nAma .
tasyAyaM nirGAtanAmA svasrIyaH sakalasyAsya vinDyakAntArAraRyasya parRAnAmapyaBijYaH kimuta pradeSAnAm .
enaM pfcCatu devo yogyo'yamAjYAM kartum' .
iti kaTite ca nirgAtastu kzititalanihitamOliH praRAmamakarot .
upaninye ca tittiriRA saha SaSopAyanam .
avanipatistu saMmAnayansvayameva tamaprAkzIt--"aNga! aBijYA yUyamasya sarvasyoddeSasya? vihAraSIlASca divasazvetezu BavantaH? senApatervAnyasya vA tadanujIvinaH kasyacidudArarUpa nArI na gatA BaveddarSanagocaram?' iti .
nirGAtastu BUpAlAlApanaprasAdenAtmAnaM bahumanyamAnaH praRanAma, darSitAdaraM ca vyajYApayat--"deva! prAyeRAtra hiraRyo'pi nAparigatAH saMcaranti senApateH, kuta eva nAryaH? nApyevaMrUpA kAcidabalA .
taTApi devAdeSAdidAnImanvezaRaM prati pratidinamananyakftyEH kriyate yatnaH .
itaScArDagavyUtimAtra eva munimahite mahati mahIDaramAlAmUlaruhi mahIruhAM zaRqe'pi piRqapAtI praBUtAntevAsiparivftaH pArASarI divAkaramitranAmA girinadImASritya prativasati, sa yadi vindedvArtAm' iti .
tacCru tvA narapatiracintayat--SrUyate hi tatraBavataH sugfhItanAmnaH svargatasya grahavarmaRo bAlamitraM mEtrAyaRIyastrayIM vihAya brAhnaRAyano vidvAnutpannasamADiH sOgate mate yuvEva kAzAyARi gfhItavAn' iti .
prAyaSaSca janasya janayati suhfdapi dfzwo BfSamASvAsam .
aBigamanIyASca guRAH sarvasya .
kasya na pratIkzyo muniBAvaH .
BagavatI ca vEDeye'pi DarmagfhiRI garimARamApAdayati pravrajyA, kiM punaH sakalajanamanomuzi viduzi jane .
yato naH kutUhali hfdayamaBUtsatatamasya darSanaM prati prAsaNgikamevedamApatitamatikalyARaM paSyAmaH prayatnaprArTitadarSanaM janamiti .
prakASaM cAbravIt--"aNka! samupadiSa tamuddeSaM yatrAste sa piRqapAtI' iti .
evamuktvA ca tenevopadiSyamAnavartmA prAvartata gantum .
aTa krameRa gacCata eva tasya anavakeSinaH kuqmalitakarRikArAH, pracUracampakAH sPItaPalegrahayaH, PalaBaraBaritanameravaH nIladalana ladanArikelanikarAH, harikesarasaralaparikarAH korakanikurambaromAYcitakurabakarAjayaH, raktASokapallavalAvaRyalipyamAnadaSadiSaH, pravikasitakesararajovisarabaDyamAnacAruDUsarimARaH svarajaH sikatilatilakatAlAH, pravicalitahiNgavaH, pracurapUgaPalAH, prasavapUgapiNgalapriyaNgavaH, parAgapiYjaritamaYjarIpuYjAyamAnamaDupamaYjuSiYjAjanitajanamudaH, madamalamecakitamucukundaskanDakARqakaTyamAnaniHSaNkakarikarawakaRqUtayaH, uqqIyamAnaniHSaNkacawulakfzRaSAraSAvasakalaSAdvalasuBagaBUmayaH, tamaH kAlatamatamAlamAlAmIlitAtapAH, stabakadanturitadevadAravaH, taralatAmbUlIstambajAlakitajambUjamBIravITayaH, kusumarajoDavalaDUlIkadambacakracumbitavyomAnaH, bahalamaDumokzokzitakzitayaH, parimalaGawitaGanaGrARatfptayaH, katipayadivasasUtakukkuwIkuwIkftakuwajakowarAH, cawakAsaMcAryamARavAcAwacAwakErakriyamARacAwavaH, sahacarocAraRacaYcuracakoracaYcavaH, nirBayaBUriBuruRqaBujyamAnapAkakapilapIlavaH, sadAPalakawPalaviSasananiHSUkaSukaSakuntaSAtitaSalAwavaH, SEleyasukumAraSilAtalasuKaSayitaSaSaSiSavaH, SePAlikASiPAvivaravisrabDavivartamAnagODerarASayaH, nirAtaNkarahgavaH, nirAkulanakulakulakelayaH, kalakokilakulakavalitakalikodramAH, sahakArArAmaromanTAyamAnacamarayUTAH, yaTAsuKanizaRRanIlARqajamaRqalAH, nirvikAravfkavilokyamAnapotapItagavayaDenavaH, SravaRahArisanIqagirinitambanirJaraninAdanidrAnandamandAyamAnakarikulakarRatAladunduByaH samAsannakinnarIgItaravarasamAnaruravaH, pramuditataratarakzavaH, kzataharitaharidrAdravarajyamAnanavavarAhapotapotravalayaH, guYjAkuYjaguYjajjAhakAH, jAtIPalakasuptaSAlijAtakavalayaH, daSanakupitakapipotapewakapAwitapAwalamuKakIwapuwakAH, lakucalampawagolANgUlalaNGyamAnalavalayaH, badDavAlukAlavAlavalayAH, kuwilakuwAvalivalitavegagirinadikAsrotasaH nibiqaSAKAkARqalambamAnakamaRqalavaH, sUtraSikyAsaktariktaBikzAkapAlapallavitalatAmaRqapAH, nikawakuwIkftapAwalamudrAcEtyakamUrtayaH, covarAmbararAgakazAyodakadUzitoddeSAH, meGamayA iva kftaSiKaRqikulakolAhalAH, vedamayA ivAparimitaSAKABedagahanAH, mARikyamayA iva mahAnIlatanavaH, timiramayA iva sakalajananayanamuzaH, yAmunA ivorDvIkftamahAhradAH, marakatamaRiSyAmalAH krIqAparvatakA iva vasantasya, aYjanAcalA iva pallavitAH, tanayA ivAwavIjAtA vinDyasyAdreH, pAtAlAnDakArarASaya iva BittvA BuvamutTitAH, pratipraveSikA iva varzAvAsarARaAm, aMSAvatArA iva kfzRArDarAtrIRAm, indranIlamayAH prAsAdA iva vanadevatAnAm, purastAddarSanapaTamavaterustaravaH .
tato narapateraBavanmanasyadUravartinA Kalu BavitavyaM Badanteneti .
avatIrya ca girisariti samupaspfSya yugapadviSrAmasamayasamunmuktahezAGozabaDirIkftAwavIgahanAmasminneva pradeSe sTApayitvA vAjisenAmavalambya ca tapasvijanadarSanocitaM vinayaM hfdayena dakziRena ca hastena mADavaguptamaMse viralEreva rAjaBiranugamyamAnascaraRAbyAmeva prAvartata gantum .
aTa tezAM tarURAM madye nAnAdeSIyEH sTAnasTAnezu sTARUnASritEH SilAtalezUpavizwErlatABavanAnyaDyAvasadBiraraRyAnInikuYjezu nilInErviwapacCAyAsu nizaRREstarumUlAni nizevamARErvItarAgErArhatErmaskariBiH SvetapawEH pARqurabikzuBirBAgavatErvarRibiH keSaluYcanEH kApilErjEnErlokAyatikEH kARAdEropanizadErESvarakAraRikEH kAranDamiBirDarmaSAstriBiH pOrARikEH sAptatantavEH SAbdikEH pAYcarAtrikEranyESca svAnsvAnsidDAntAYSfRvadBiraBiyuktEScintayadBisca pratyuccaradBiSca saMSayAnESca niScinvadBiSca vyutpAdayadBiSca vivadamAnEScAByasadBiSca vyAcakzARESca SizyatAM pratipannErdUrAdevAvedyamAnam, ativinItEH kapiBirapi cEtyakarma kurvAREstrisaraRaparEH paramopAsakEH SukErapi SAkyaSAsanakuSalEH koSaM samupadiSadBiH SikzApadopadeSadozopaSamaSAlinIBiH SArikABirapi DarmadeSAnAM darSayantIBiranavarataSravaRagfhItAlokEH kOSikErapi boDisattvajAtakAni japadBirjAtasOgataSIlaSItalasvaBAvEH SArdUlErapyamAMsASiBirupAsyamAnam, AsanopAntopavizwavisrabDAnekakesariSAvakatayA muniparameSvaram, akftrima iva siMhAsane nizaRRam, upasamamiva pibadbirvanahariRErjihvAlatABirupalihyamAnapAdapallavam, vAmakaratalanivizwena nIvAramaSnatA pArAvatapotakena karRotpaleneva priyAM mEtrIM prasAdayantam, itarakarakisalayanaKamayUKaleKABirjanitajanavyAmoham, udgrIvaM mayUraM marakatamaRikarakamiva vAriDArABiH pUrayantam, itastataH pipIlakaSreRInAM SyAmAkataRqulakaRAnsvayameva kirantam, aruRena cIvarapawalena mradrIyasA saMvItam, bahalabAlAtapAnuliptamiva pOrandaraM digBAgam, ulliKitapaJarAgapraBApratimayA raktAvadAtayA dehapraBayA pAwalIkftAnAM kAzAyagrahaRamiva diSAmapyupadiSantam, anOdDatyAdaDomuKena mandamukulitakumudAkareRa snigDaDavalaprasannena cakzuzA janakzuRRakzudrajantujIvanArTamamftamiva varzantam, sarvaSAstrAkzaraparamARuBiriva nirmitam, paramasOgatamapyavalokiteSvaram, asKalitamapi tapasi lagnam, Alokamiva yaTAvasTitasakalapadArTaprakASakaM darSanArTinAm, sugatasyApyaBigamanIyam, avaDarmasyApyArADanIyamiva, prasAdasyApi prasAdanIyamiva, mAnasyApi mAnanIyamiva, vandyatvasyApi vandanIyamiva, Atmano'pi spfhaRIyamiva, DyAnasyApi Dyeyamiva, jYAnasyApi jYeyamiva, janma japasya, nemiM niyamasya, tattvaM tapasaH, SarIraM SOcasya, koSaM kuSalasya, veSma viSvAsasya, sadvfttaM sadvfttatAyAH, sarvasvaM sarvajYatAyAH, dAkzyaM dAkziRyasya, pAraM parAnukampAyAH, nirvfti suKasya, maDyame vayasi vartamAnaM divAkaramitramadrAkzIt .
atipraSAntagamBIrAkArAropitabahumAnaSva sAdaraM dUrAdeva SirasA vacasA manasA ca vavande .
divAkaramitrastu mEtrImayaH prakftyA viSezatastenApareRAdfzwapUrveRAmAnuzalokocitena sarvABiBAvinA mahAnuBAvABogaBAjA mrAjizRunA BUpateraprAkftenAkAraviSezeRa tena cAbijAtyaprakASakena garIyasA praSrayeRa cAhlAditaScakzuzi ca cetasi ca yugapadagrahIta .
DIrasvaBAvo'pi ca saMpAditasasaMBramAByutTAnaH saMkalayya kiYcidudgamanakena vilolaM vilambamAnaM vAmAMsAccIvarapawAntamutkzipya cAnekABayadAnadIkzAdakziRo dakziRaM mahApuruzalakzaRaleKApraSastaM snigDamaDurayA vAcA sgOravamArogyadAnena rAjAnamanvagrahIt .
abyanandacca svAgatagirA gurumivAbyAgataM bahu manyamAnaH svenAsanenAsaddvamatreti nimantrayAYcakAra .
pArSvasTitaM ca SizyamabravIt--"Ayuzn! upAnaya kamaRqalunA pAdodakam' iti .
rAjA tvacintayat--"alohaH Kalu saMyamanapASaH SOjanyamaBijAtAnAm .
sTAne Kalu tatraBavAnguRAnurAgI grahavarmA bahuSo varRitavAnasya guRAn' iti .
prakASaM cAbaBAze--"Bagavan! BavaddarSanapuRyAnugfhItasya mama punarukta ivAyamAryaprayuktaH pratiBAtyanugrahaH .
cakzuHpramARaprasAdasvIkftasya ca parakaraRamivAsanAdidAnopacAracezwitam .
atiBUmirBUmirevAsanaM BavAdfSAM puraH saMbAzaRA mftABizekaprakzAlitasakalavapuzaSca me pradeSavfttiH .
pAdyamapyapArTakam .
AsatAM Bavanto yaTAsuKam .
AsIno'ham' ityaBiDAya kzitAvevopAviSat .
"alaNkAro hi paramArTataH praBavatAM praSrayAtiSayaH, ratnAdikastu SilABAraH' ityAkalayya punaH punarabyarTyamAno'pi yadA na pratyapadyata pArTivo vacanaM tadA svamevAsanaM punarapi Beje BadantaH .
BUpatimuKanalinanihitaniBftanayanayugalanigaqaniScalIkftahfdayasca sTitvA kAYcitkAlakalAM kalikAlakalmazakAluzyamiva kzAlayannamalABirdantamayUKamAlABirmUlaPalAbyavahArasaMBavamudvamanniva ca parimalasubagaM vikacakusumapawalapARquraM latAvanamavAdIt--"adyapraBfti na kevalamayamanindyo vandyo'pi prakASitasatsAraH saMsAraH .
ki nAma nAlokyate jIvadBiradButaM yena rUpamacintatopanatamidaM dfkpaTamupagatam .
evaMviDEranumIyante janmAntarAvasTitasukftAni hfdayotsavEH .
ihApi janmani dattamevAsmAkamamunA tapaHkleSena PalamasulaBadarSanaM darSayatA devAnAMpriyam .
A tfpterApItamamftamIkzaRAByAm .
jAtaM nirutkaRWaM mAnasaM nivfttisuKasya .
mahadBiH puRyErvinA na viSrAmyanti sajjane tvAdfsi dfSaH .
sudivasaH sa tvaM yasmiYjAto'si .
sA sujAtA jananI yA sakalajIvalokajIvitajanakamajanayadAyuzmantam .
puRyavanti puRyAnyapi tAni yezAmasi pariRAmaH .
sukftatapasaste paramARavo ye tava parigfhItasarvAvayavAH .
tatsuBagaM sOBAgyamASrito'si yena .
BavyaH sa puruzaBAvo BavatyavasTito yaH .
yatsatyaM mumukzorapi me puRyaBAjamAlokya punaH SradDA jAtA manujajanmani .
necCadBirapyasmABirdfzwaH kusumAyuDaH .
kftArTamadya cakzurvanadevatAnAm .
adya saPalaM janma pAdapAnAM yezAmasi gato gocaram .
amftamayasya Bavato vacasAM mADuryaM kAryameva .
asyatvIdfSe SESave vinayasyopADyAyaM DyAyannapi na saMBAvayAmi Buvi .
sarvaTA SUnya asIdajAte dIrGAyuzi guRagrAmaH .
DanyaH sa BUBfdyasya vaMSe maRiriva muktAmayaH saMBUto'si .
evaMviDsva ca puRyavataH kaTaYcitprAptasya kena priyaM samAcarAma iti pAriplavaM ceto naH .
sakalavanacarasArTaDAraRasya kandamUlaPalasya girisaridamBaso vA ke vayam .
aparopakaraRIkftastu kAyakalirayamasmAkam .
sarvasvamavaSizwamizwAtiTyAya .
svAyattasca vidyante vidyAbindavaH katicit .
upayogaM tu na prItirvicArayati .
yadi ca noparuRadDi kaYcatkAryalavamarakzaRIyAkzaraM vA kaTanIyaM tatkaTayatu BavAn sa SrotumaBilazati hfdayaM sarvamidaM naH .
kena kftyAtiBAreRa Bavyo BUzitavAnBUmimetAmabramaRayogyAm? kiyadavaDirvAyaM SUnyAwavIparyawanavaleSaH kalyARarASeH? kasmAcca saMtaptarUpeva te tanuriyamasaMtApArhA viBAvyate?' iti .
rAjA tu sAdarataramabravIt--"Arya! darSitasaMBrameRAnena maDurasavisaramamftamiva hfdayaDftikaramanavarataM varzatA vacasEva te sarvamanuzWitam .
Danyo'smi yadevamaByarhitamanupacaraRIyamapi mAnyo manyate mAm .
asya ca mahAvanaBramaRaparikleSasya kAraRamavaDArayatu matimAn .
mama hi vinazwaniKilezwabanDorjIvitAnubanDasya nibanDanamekEva yavIyasI svasAvaSezA .
sApi BarturviyogAdvEripariBavaBayAdbramantI kaTamapi vinDyavanamidam, aSuBaSabarabalabahulam, agaRitagajakulakalilam, aparimitamfgapatiSaraBaBayam, urumahizamuzitapaTikagamanam, atiniSitaSarakuSaparazam, avawaSatavizamamaviSat .
atastAmanvezwuM vayamaniSaM niSi niSi ca satatamimAmawavImawAmaH .
na cEnAmAsAdayAmaH kaTayatu ca gururapi yadi kadAcitkutaScidvane carataH SrutipaTamupagatA tadvArtA' iti .
aTa tacCutvA jAtodvega iva BadantaH punaraByaDAt--"DIman! na Kalu kaScidevaMrUpo vfttAnto'smAnupAgatavAn .
aBAjanaM hi vayamIdfSAnAM priyAKyAnopAyanAnAM BavatAm' .
ityevaM BA,mARa iva tasminnakasmAdAgtayAparaH Samini vayasi vartamAnaH saMBrAntarUpa iva purastAduparacitAYjalirjAtakaruRaH prakzaritacakzurbikzuraBAzata--"BagavanBadanta! mahatkaruRaM vartate .
bAlEva ca balavadvyasanAbiBUtA BUtapUrvApi kalyARarUpA stroSokAveSavivaSA vESvAnaraM viSati .
saMBAvayatu tAmaprozitaprARAM BagavAn .
aByupapadyatAM samucitEH samASvAsanaH .
anuparatapUrvaM kfmikIwaprAyamapi duHKitaM dayArASerAryasya gocaragatam' iti .
rAjA tu jAtAnujASahkaH sodaryasnehAccAntardruta iva duHKena dodUyamAnahfdayaH kaTamapi gadgadikAgfhItakaRWo vikalavAgbAzpAyamARadfzwiH papracCa--"pArASarin! kiyaddUre sA yozidevaYjAtIyA dIvedvA kAlametAvantamiti .
pfzwA vA tvayA Badre! kAsi, kasyAsi, kuto'si, kimarTaM vanamidamaByupagatAsi, viSasi ca kiMnimittamanalam? ityAditaSca praBfti kArtsnyena kaTyamAnamicCAmi SrotuM kaTamAryasya gatA darSanagocaramAkArato vA kIdfSo' iti .
taTABihitastu BUBujA BikzurAjajakze--"mahABAga! SrUyatAm--ahaM hi pratyuzasyevAdya vanditvA BagavantamanenEva nadIroDasA sEkatasukumAreRayaducCayA vihftavAnatidUram .
ekasmiMYca vanalatAgahane girinadIsamIpaBAji BramarIRAmiva himahatakamalAkarakAtarARAM rasitaM sAryamARAnAmatitAratAnavartinInAM vIRAtantrIRAmiva JANkAramekatAnaM nArIRAM ruditamaDftikaramatikaruRamAkarRitavAnasmi .
samupajAtakfpaSca gato'smi taM pradeSam .
dfzwavAnasmi ca dfztKaRqaKaRqitANguligalallohitena ca pArzRipravizwaSaraSalAkASalyaSUlasaMkocitacakzuzA cADvanInaSramaSvayaTuniScalacaraRena ca sTARavavraRavyaTitagurPabadDaBUrjatvacA ca vAtaKuqaKedaKaYjajaNGAjAtajvareRa ca pAMsupARqurapicCakena ca KarjUrajUwajawAjarjaritajAnunA ca SatAvarIvidAritoruRA ca vidArIdAritatanudukUlapallavena cotkawavaMSaviwapakaRwakakowipAwitakaYcukakarpawena sa PalaloBAvalambitAnamrabadarIlatAjAlakErutkaRwakErulliKitasukumArakarodareRa ca kuraNgaSfNgotKAtEH kandamUlaPalEH kadarTitabAhunA tAmbUlavirahavirasamuKaKaRqitakomalAmalakIPalena kuSakusumAhatilohitAnA SvayaTumatAmakzRAM lepIkftamanaHSilena ca kaRwakilatAlUnAlakalatena ca kenacitkisalayopapAditAtapatrakftyena kenacitkadalIdalavyajanavAhinA kenacitkamalinIpalASapuwagfhItAmBasA kenacitpATeyIkftamfRAlapUlikena kenaciccInAMSukadaSASikyAnihitanAlikerakoSakalaSIkalitasaralatElena, katipayAvaSezaSokavikalamUkakubjavAmanabaDirabarbarAviralenAbalAnAM cakravAlena parivftAm, ApatkAle'pi kulodgatenevAmucyamAnAM praBAlepinA lAvaRyena, pratibimbitErAsannavanalatAkisalayEH sarasErduHKakzatErivAntaHpawalIkriyamARakAyAm, kaWoradarBAhkurakzatakzAriRA kzatajenAnusaraRAlaktakeneva raktacaraRAm, unnAlenAnyataranArIDftenAravindinIdalena kftacCAyamapi vicCAyaM muKamudvahantIm, AkASamapi SUnaytayAtiSayAnAm, mfnmayImiva niScetanatayA marunmayImiva niHSvAsasaMpadA pAvakamayImiva saMtApasaMtAnena salilamayImivASruprasravaRena viyanmayImiva niravalambanatayA taqinmayImiva pAriplavatayA SabdamayImiva paridevitavARIbAhulyena muktamuktAMSukaratnakusumakanakapatrABaraRAM kalpalatAmiva mahAvane patitAm, paramesvarottamANgapAtadurlalitANgAM gaNgAmiva gAM gAtam, vanakusumaDUliDUsaritapAdapallavAm, praBAtacandramUrtimiva lokAntaramabilazantIm, nijajalamokzakadarTitadarSitaDavalAyatanetraSomAM mandAkinImfRAlinImiva parimlAyamAnAm, duHsaharavikiraRasaMsparSaKedanimIlitAM kumudinImiva duHKena divasaM nayantIm, dagDadaSAvisaMvAditAM pratyUzapdIpaSiKAmiva kzAmakzAmAM pARquvapuzam, pArSvavartivAraRABiyogarakzyamARAM vanakariRImiva mahAhrade nimagnAm, pravizwAM vanagahanaM DyAnaM ca, sTitA tarutale maraRe ca patitAM DAtryutsa Nge mahAnarTe ca, dUrIkftAM BartrA suKena ca, virecitAM BramaRenAyuzA ca, AkulAM keSakalApena maraRopAyena ca, vivarRitAmaDvaDUliBiraNgavedanABiSca, dagDAM caRqAtapena vEDavyena ca, DftamuKIM pARinA mOnena ca, gfhItAM priyasaKIjanena manyunA ca, taTA ca BrazwErbanDuBirvilAsESca, muktena SravaRayugalenAtmanA ca, parityaktE rBUzaREH sarvAramBESca, BagnErvalayErmanoraTESca, caraRalagnABiH, paricArikABirdarBANku rasUcIBiSca, hfdayavinihitena cakzuzA priyeRa ca, dIrGEH SokasvasitEH keSeSca, kzIRena vapuzA puRyena ca pAdayoH patantobirvfdDABiraSruvArABiSca, svalpAvaSezeRa parijanena jovitena ca, alasAmutmeze, dakzAmaSrumokze, saMtatAM cintAsu, vicCinnAmASAsu, kfsAM kAye, sTUlAM Svasite, pUritAM duHKena, riktA sattvena, aDyAsitAmAyAsena, SUnyAM hfdayena, niscalAM niscayena, calitAM DEryAt, api ca vasatiM vyasanAnAm, ADAnamADInAm, avasTAnamanavasTAnAm, ADAramaDftInAm, AvAsamavasAdAnAm, AspadamApadAm, aBiyogamaBAgyAnAm, udvegamudvegAnAm, kAraRaM karuRAyAH, pAraM parAyattatAyA yozitam .
cintitavAnasmi ca citramIdfSImapyAkftimupatApAH spfSantIti .
sA tu samIpagate mayi tadavasTApi sabahumAnamAnatamOliH praRatavatI .
ahaM tu prabalakaruRApreryamARastAmAlapitukAmaH punaH kftavAnmanasi--kaTamiva mahAnuBAvAmenAmAmantraye .
"vatse' ityatipraRayaH, "mAtaH' iti cAwu, "Bagini' ityAtmasaMBAvanA, "devi' iti parijanAlApaH, "rAjaputri' ityasPuwam, "upAsike' iti manoraTaH, "svAmini' iti BftyaBAvAByupagamaH, "Badre' itItarastrIsamucitam, "Ayuzmati' ityavasTAyAmapriyam, "kalyARini' iti daSAyAM virudDam, "candramuKi' ityamunimatam, "bAle' ityagOravopetam, "Arye' iti jarAropaRam "puRyavati' iti PalaviparItam, "Bavati' iti sarvasADAraRam .
api ca "kAsi' ityanaBijAtam, kimarTaM rodizi' iti duHKakAraRasmaraRakAri, "mA rodIH' iti SokahetumanapanIya na SoBate, "samAsvasihi' iti kimASritya, "svAgatam' iti yAtayAmam, "suKamAsyate' iti mityA .
ityevaM cintayatyeva mayi tasmAtstrERAdutTAyAnyatarA yozidAryarUpeva SokaviklavA samupasftya katipayapalitaSAraM Siro nItvA mahItalamatulahfdayasaMtApasUcakEraSrubinduBiscaraRayugalaM dahantI mamAtikfpaRErakzarESca hfdayamaBihitavatI--"Bagavan! sarvasattvAnukampinI prAyaH pravrajyA .
pratipannaduHKakzapaRadIkzAdakzASca Bavanti sOgatAH .
karuRAkulagfhaM ca BagavataH SAkyamuneH SAsanam .
sakalajanopakArasajjA sajjanatA jEnI .
paralokasADanaM ca Darmo munInAm .
prARarakzaRAcca na paraM puRyajAtaM jagati gIyate janena .
anukampABUmayaH prakftyEva yuvatayaH kiM punarvipadaBiBUtAH? sADujanaSca sidDakzetramArtavacasAm .
yata iyaM naH svAminI maraRena pituraBAvena BartfH pravAsena ca BrAtuH BraMSena ca Sezasya bAnDavavargasyAtimfduhfdayatayAnapatyatayA ca niravalambanA, pariBavena ca nIcArAtikftena, prakftimanasvinI amunA ca mahAwavIparyawanavaleSena kadarTitasOkumAryA, dagDadEvadattErevaMviDErbahuBiruparyupari vyasanEvivalavIkftahfdayA, dAruRaM duHKamapArayantI soQuM nivArayantamAnAkrAntapUrvaM svapne'pyavagaRayya gurujanamanunayantIraKaRqitapraRayA narmasvapi samavaDIrya priyasaKIrvijYApayantamaSaraRamanATamaSruvyAkulanayanamapariBUtapUrvaM manasApi pariBUya BftyavargamagniM praviSati .
paritrAyatAm .
Aryo'pi tAvadasaNyaSokApanayanopAyopaderSAnapuRAM vyApArayatu vARImasyAm' iti cAtikfpaRaM vyAharantImahamutTApyodvignataraH SanEraBihitavAn--"Arye! yaTA kaTayasi taTA .
asmadgirAmagocaro'yamasyAH puRyASayAyAH SokaH .
Sakyate cenmuhUrtamAtramapi trAtumuparizwAnna vyarTeyamaByarTanA BavizyatIti .
mama hi gururapara iva BagavAnsugataH samIpagata eva .
kaTite mayAsmannudante niyatamAgamizyati paramadayAluH .
duHKAnDakArapawalaBidurESca sOgatEH suBAzitEH svakIyESca darSitanidarSanErnAnAgamaguruBirgirAM kOSalEH kuSalaSIlAmenAM praboDapadavImAropayizwati' iti .
tacca SrutvA "tvaratAmAryaH' ityaBidaDAnA sA punarapi pAdayoH patitavatI .
so'hamupagatya tvaramARo vyatikaramimamaDftikaramaSaraRakfpaRabahuyuvatimaraRamatikaruRamatraBavate gurave niveditavAn' iti .
aTa BUBfdBEkzavaM samavaDArya tadBAzitamaSrumiSritamaSrute'pi svasurnAmni niMmnIkftamanA manyunA sarvAkArasaMvAdinyA daSayEva dUrIkftasaMdeho dagDa iva sodaryAvasTASravaRena SravaRayoH SramaRAcAryamuvAca--"Arya! niyataM sEveyamanAryasyAsya janasyAtikaWinahfdayasyAtinfSaMsasya mandaBAgyasyaBaginI BAgaDeyEretAmavasTAM nItA nizkAraRavEriBirvarAkI vidIryamARaM me hfdayamevaM nivedayati' ityuktvA tamapi SramaRamabyaDAt--"Arya! uttizwa .
darSaya vkAsO .
yatasva praBUtaprARaparitrARapuRyopArjanAya yAmaH, yadi kaTaYcijjIvantIM saMBAvayAmaH' iti BAzamARa evottasTO .
aTa samagraSizyavarGAnugatenAcAryeRa turageByaScAvatIrya samastena sAmantalokena paScAdAkfzyamARASvIyenAnugamyamAnaH purastAcca tena SAkyaputrIyeRa pradiSyamAnavartmA padByAmeva taM pradeSamaviralEH padEH pibannivaprAvartata .
krameRa ca samIpamupagataH SuSrAva latAvanAntaritasya mumUrzormahataH strERasya tatkAlocitAnanekaprakArAnAlApAn--"BagavanDarma! DAva SIGram .
bkAsi kuladevate .
devi DaraRi, DIrayasi na duKitAM duhitaram .
vka nu Kalu prozitA puzpaBUtikuwumbinI lakzmIH .
anATAM nATa muKaravaSyaviviDADiviDurAM vaDUM viDavAM viboDayasi kimiti nemAm .
Bagavan, Baktajane saMjvariRi sugata supto'si .
rAjaDarmapuzpaBUtiBavanapakzapAtin, udAsInIBUto'si kaTam .
tvayyapi vipadbAnDava vinDya, vanDyo'yamaYjalibanDaH .
mAtarmahAwavi, rawantIM, naSfRozImAmApatpatitAm .
pataNga, prasIda pAhi pativratAmaSaraRam .
prayatnarakzita kftaGna cAritracaRqAla, na rakzasi rAjaputrIm .
kimavaDftaM lakzaREH .
hA devi duhitfsnehamayi yaSomati, mazitAsi dagDaDavadasyunA .
deva, duhitari dahyamAnAyAM nApatasi .
pratApaSIla, SiTilIBUtamapatyapreRa .
mahArAja rAjyavarDana, na DAvasi mandIBUtA BaginIprItiH .
aho nizWuraH pretabAvaH .
vyapehi pApa pAvaka strIGAtanirGfRa, jvalanna lajjase .
brAtarvAta, dAsI tavAsmi .
saMvAdaya drutaM devIdAhaM devAya duHKitajanAtiharAya harzAya .
nitAntaniHSUka SokaSvapAka, sakAmo'si .
duHKadAyinviyogarAkzasa, saMtuzwI'si .
vijane vane kamAkrandAmi kasmE kaTayAmi, kamupayAmi SaraRam, kAM diSaM pratipadye, karomi kimaBAgaDeyA .
gAnDArike, gfhIto'yaM latApASaH .
piSAci mocanike, muYca SAKAgrahaRakalaham .
kalahaMsi haMsi, kimataHparamuttamANgam .
maNgalike muktagalaM kimadyApi rudyate .
sundari, dUrIBavati saKIsArTaH .
sTAsyasi kaTamivASive SavaSibire Sabarike sutanu tanUnapAti patizyasi tvamapi .
mfRAlakomale mAlAvati, malAnAsi .
mAtarmAtaNgike, aNgIkftastvayApi mftyuH .
vatse vatsike, vatsyasi kaTamanaBiprete pretanagare .
nAgarike, garimARamAgatAsyanayA svAmiBaktyA .
virAjike, virAjitAsi rAjaputrIvipadi jIvitavyayavyavasAyena .
BfgupatanAByudyamabAgABijYe BfNgAraDAriRi, DanyAsi .
ketaki, kutaH punarIdfSI svapne'pi susvAminI .
menake, janmani janmani devIdAsyameva dadAtu devo devaM dahandahanaH .
vijaye, vIjaya kfSAnum .
sAnumati, namatIndIvarikA divaM gantukAmA .
kAmadAsi, dehi dahanapradakziRAvakASam .
vicArike, viracaya vahnim .
vikira kirAtike, kusumaprakaram .
kurarike, kuru kurubakakorakAcitAM citAm .
cAmaraM cAmaragrAhiRi, gfhARa .
punarapi kaRWe marzayitavyAninarmade narmanirmitAni nirmaryAdahasitAni .
Badre suBadre, Badramastu te paralokagamanam .
agrAmIRaguRAnurAgiRi grAmeyike, gacCa sugatim .
vasantike, antaraM prayacCa .
ApfcCate CatraDArI devi, dehi dfzwim .
izwA tava jahAti jIvitaM vijayasenA .
seyaM muktikA muktakaRWamArawati nikawe nAwakasUtraDArI .
pAdayoH patati te tAmbUlavAhinI bahumatA rAjaputri, patralatA .
kaliNgasene, ayaM paScimaH parizvaNgaH .
pIqaya nirBaramurasA mAm .
asavaH pravasanti vasantasene .
maYjulike, mArjayasi katikftvaH suduHsahaduHKasahasrAsradigDaM cakzuridaM, rodizi kiyadASlizya ca mAm .
nirmARamIdfSaM prAyaSo yaSoDane .
DIrayasyadyApi kiM mAM mADavike .
kveyamavasTA saMsTApanAnAm .
gataH kAlaH kAlindi, saKIjanAnunayAYjalInAm .
unmattike mattapAlike, kftAH pfzwataH praRayinIpraRipAtAnuroDAH .
SiTilayacakoravati, caraRagrahaRaM grahiRi .
kamalini, kimanena punaH punardEvopAlamBena .
na prAptaM ciraM saKIjanasaMgamasuKam .
Arye mahattarike taraqgasene, namaskAraH .
saKi sOdAmini, dfzwAsi .
samupanaya havyavAhanAcanakusumAni kamudike .
dehi citArohaRAya rohiRi, hastAvalambanam .
amva, DAtri, DIrA Bava .
BavantyevaMviDA eva karmaRAM vipAkAH pApakAriRInAm .
AryacaraRAnAmayamaYjaliH .
paraH paralokaprayARapraRAmo'yaM mAtaH .
maraRasamaye kasmAllavalike, halahalako balIyAnAnandamayo hfdayasya me .
hfzyantyuccaromAYcamuYci kimaNgIkftyANgAni .
vAmanike, vAmena me sPuritamakzRA .
vfTA virasasi vayasya vAyasa, vfkze kzIriRi kzaRe kzaRe kzIRapuRyAyAH puraH .
hariRi, hezitamiva hayAnAmuttarataH .
kasyedamAtapatramuccamatra pAdapAntareRa praBAvati, viBAvyate .
kuraNgike, kena sugfhItanAmno nAma gfhItamamftamayamAryasya .
devi, dizwyA varDase devasya harzasyAgamanamahotsavena' .
ityetacca SrutvA satvaramupasasarpa .
dadarSa ca muhyantImagnipraveSAyodyatAM rAjA rAjyaSriyam .
Alalambe ca mUrcCAmIlitalocanAyA lalAwaM hastena tasyAH sasaMBramam .
aTa tena BrAtuH preyasaH prakozWabadDAnAmozaDInAM rasavirasamiva pratyujjIvanakzamaM kzaratA vamateva pArihAryamaRInAmacintyaM prabAvamamftamiva naKacandraraSmiBirudgiratA baDnateva candrodayacyutaSiSiraSIkaraM candrakAntacUqAmaRiM mUrDani mfRAlamayANgulinevAtiSItalena nirvApayatA dahyamAma hfdayapratyAnayateva kuto'pi jIvitamAhlAdakena hastasaMsparSena sahasEva samunmimIla rAjyaSrIH .
taTA cAsaMBAvitAgamanasyAcintitadarSanasya sahasA prAptasya BrAtuH svapnadfzwadarSanasyeva kaRWe samASlizya tatkAlAvirBAvanirBareRABiBUtasarvAtmanA duHKasaMBAreRa nirdayaM nadImuKapraRAlAbyAmivamuktAByAM sTUlapravAhamutsfjantI bAzpavAri vilocanAByAm "hA tAta, hA amba hA saKyaH' iti vyAharantI, muhurmuhuruccEstarAM ca samudBUtaBaginIsnehasadBAvaBAraBAvitamanyunA muktakaRWamaticiraM vikruSya "vatse, sTirA Bava tvam' iti BrAtrA karasTagitamuKI samASvAsyamAnApi, "kalyARini, kuru vacanamagrajasya guroH' ityAcAryeRa yAcyamAnApi, devi, na paSyasi devasyAvasTAm .
alamatiruditena' iti rAjalokenAbyarTyamAnApi, "svAmini, BrAtaramavekzasva' iti parijanena vijYApyamAnApi, "duhitaH, viSramya punarArawitavyam' iti nivAryamARApi bAnDavavfdDABiH, "priyasaKi, kiyadrodizi, tUzRImAssva .
dfQaM dUyate deva' iti saKIBiranunIyamAnApi, cira saMBAvitAnekaduHsahaduHKanivahanirbavaRabAzpotpIqapIqyamAnakaRWaBAgA, praBUtamanyuBAraBaritAntaHkaraRA karuRaM kAhalena svareRa katicitkAlamatidIrGaM ruroda .
vigate ca manyuvege vahneH samIpAdAkzipya BrAtA nItA nikawavartini tarutale nizasAda .
SanErAcAryastu taTA harza iti vijYAya vivarDitAdaraH sutarAM muhUrtamivAtivAhya niBftasaMjYAjYApitena SizyeRopanItaM nalinIdalEH svayamevAdAya namro muKaprakzAlanAyodakamupaninye .
narendro'pi sAdaraM gfhItvA praTamamanavaratarodanAtAmraM cirapravfttASrujalajAlaM raktapaNgajamiva svasuScakzurakzAlayatpaScAdAtmanaH .
prakzAlitamuKaSaSini ca mahIpAle sarvato niHSabdaH saMbaBUvasakalo liKita iva lokaH .
tato narendro mandamandamabravItsvasAram--"vatse! vandasvAtraBavantaM Badantam .
eza te BarturhfdayaM dvitIyamasmAkaM ca guruH' iti .
rAjavacanAttu rAjaduhitari patiparicayaSravaRodGAtena punarAnItanetrAmBasi namantyAmAcAryaH prayatnarakzitAgamAgatabAzpAmBaHsaMBAraBajyamAnaDEryArdralocanaH kiYcitparAvfttanayano dIrGaM niHSaSvAsa .
smitvA ca kzaRamekaM pradarSitapraSrayo mfduvAdI maDurayA vAcA vyAjahAra--"kalyARarASe! alaM ruditvAticiram .
rAjaloko nAdyApi rodanAnnivartate .
kriyatAmavaSyakaraRIyaH snAnaviDiH .
snAtvA ca gamyatA tAmeva BUyo Buvam' iti .
aTa BUpatiranuvartamAno lOkikamAcAramAcAryavacanaM cotTAya snAtvA girisariti saha svasrA tAmeva BUmiptayAsIt .
tasyAM ca saparijanAM praTamamAhitAvaDAnaH pArSvavartI paravatIM SucA patipiRqapradarSitaprayatnapratipannAByavahArakAraRAM BaginImaBojayat .
anantaraM ca svayamAhArasTitimakarot .
BuktavAMSca banDanAtpraBfti vistarataH svasuH kAnyakubjAdgOqasaMBramaM guptito guptanAmnA kulaputreRa nizkAsanaM nirgatAyASca rAjyavarDanamaraRaSravaRaM SrutvA cAhAranirAkaraRamanAhAraparAhatAyASca vinDyAwavIparyawanaKedaM jAtanirvedAyAH pAtrakapraveSopakramaRaM yAvatsarvamaSfRodvyatikaraM parijanataH .
tataH suKAsInamekatra tarutale viviktaBuvi BaginIdvitIyaM dUrasTitAnujIvijanaM rAjAnamAcAryaH samupasftya SanErAsAMcakre .
sTitvA ca kaYcitkAlAMSaM leSato vaktumupacakrame--"SrIman! AkarRyatAm .
AKyeyamasti naH kiYcit-- ayaM hi yOvanOnmAdAtpariBUya BUyasIrBAryA yOvanAvatArataralatarAstArArAjo rajanIkarRapUraH purA puruhUtapuroDaso DizaRasya puranDrIM DarmapatnIM patnIyannatitaralastArAM nAmApajahAra .
nAkataSca palAyAYcakre .
cakitacakoralocanayA ca tayA sahAtikAmayA sarvAkArABirAmayA ramamARo ramaRIyezu deSezu cacAra .
cirAcca kaTaYcitsarvagIrvARavARIgOravAdgirAM patyuH punaripa pratyarpayAmAsa tAm .
hfdaye tvaninDanamadahyata virahAdvarArohAyAstasyAH satatam .
ekadA tu SElAdudayAdadayamAno vimale vAriRi varuRAlayasya saMkrAntamAtmanaH pratibimbaM vilokitavAn .
dfzwvA ca tattadA sasmaraH sasmAra smeragaRqasTalasya tArAyA muKasya .
mumoca sa manmaTonmAdamaTyamAnamAnasaH svaHsTo'pyasvasTaH sTavIyasaH pItasakalakumutavanapraBApravAhaDavalatArAByAmiva locanAByAM bAzpavAribindUn .
aTa patatastAnudanvati samastAnevAcemurmuktASuktayaH .
tAsAM ca kukzikozezu muktAPalIBUtAnavApa tAnkaTamapi rasAtalanivAsI vAsukirnAma vizamucAmISaH .
sa ca tErmuktAPalEH pAtAlatale'pi tArAgaRamiva darSayadBirekAvalImakalpayat .
cakAra ca mandAkinIti nAma tasyAH .
sA ca BagavataH somasya sarvAsAmozaDInAmaDipateH praBAvAdatyantavizaGnI himAmftasaMBavatvAcca sparSena sarvasattvasaMtApahAriRI baBUva .
yataH sa tAM sarvadA vizozmaSAntaye vAsukiH paryaDatta .
samatikrAmati ca kiyatyapi kAle kadAcinnAmEkAvalIM tasmAnnAgarAjAnnAgArjuno nAma nAgErevAnItaH pAtAlatalaM BikzuraBikzata leBe ca .
nirgatya ca rasAtalAttrisamudrADipataye sAtavAhananAmne narendrAya suhfde sa dadO tAm .
sA cAsmAkaM kAlena SizyaparamparayA kaTamapi hastamupagatA .
yadyapi ca pariBava iva Bavati BavAdfSAM dattrima upacArastaTApyozaDibudDyA budDimatA sarvasattvarASirakzApravfttena rakzaRIyaSarIreRAyuzmatA vizarakzApekzayA gfhyatAm' ityaBiDAya BikzoraByASavartinaScIvarapawAntasaMyatAM mumoca tAmekAvalIM mandAkinIm .
unmucyamAnAyA eva yasyAH praBAlepini labDAvakASe viSadamahasi mahIyasi visarpati raSmimaRqale yugapadDavalAyamAnezu diNmukezu mukulitalatAvaDUtkaRWitErAmUlAdvikasitamiva taruBiH, aBinavamfRAlalubDErDAvitamiva DutapakzapuwapawalaDavalitagaganaM vanasarasIhaMsayUTEH, sPuwitamiva BaravaSaviSIryamARaDUliDavalErgarBaBedasUcitasUcIsaMcayaSuciBiH ketakIvAweH, uddalitadanturAbiH prabudDamiva kumudinIBiH, vidyutasitasawABAraBaritadikcakrEScalitamiva kesarikulEH, prahasitamiva sitadaSanAMSumAlAlokalipyamAnavanaM vanadevatABiH, vikasitamiva SiTilitakusumakoSakesarAwwahasAniraNkuSaM kASakAnanEH, BrAntamiva saMbramaBramitabAlapallavaparivezaSvetAyamAnEScamarIkadambakEH, prasftamiva sPAyamAnaPenilataralataratarahgodgAriRA girinadIpUreRa, aparatArAgaRaloBamuditenoditamiva vikacamarIcicakrAntakakuBA pUrRacandreRa, prakzAlita iva dAvAnalaDUliDUsaritadiganto divasaH, punariva DOtAnyaSrujalaklizwAni nArIRAM muKAni .
rAjA tu mAMsalEstasyAH saMmuKErmayUKErAkulIkriyamARaM muhurmuhurunmIlayannimIlayaMSca cakzuH kaTamapi prayatnena dadarSa sarvASApUraRIM paNktIkftAmiva diNnAgakaraSIkarasaMhatim, GanamuktAM SAradImiva leKIkftAM jyotsnAm, prakawapadakacihnAM saMcAravITImiva bAlendorniScalIBUtAM saptarzimAlAmiva hastamuktAm, aBiBUtasakalaBuvanaBUzaRaBUtipraBAvAmivESAnIM SaSikalAm, DavalatAguRaparigfhItAM kAntimiva nirgatAM kzIrarASeH anekamahAmahIBftparamparAgatAM gaNgAmiva durgatiharAm, anavaratasPuritataralASukAM puraHsarapatAkAmiva maheSvaraBAvAgamasya, anasAraSuklAM dantapaNktimivABimuKasyeSvarasya, varamanoraTapUraRasamarTAM svayaMvarasrajamiva BuvanaSriyaH, nijakarapallavAvaraRAdurlakzyAM cakzUrAgavihasatikAmiva vasuDAyAH, mantrakoSasADanapravfttasyAkzamAlAmiva rAjaDarmasya, samudrAlaNgAraBUtAM saMKyAleKyapawwikAmiva kuberakoSasya .
paSyaMScEtAM vismayamAjagAma manasA suciram .
AcAryastu tAmudDftya babanDa banDure skanDaBAge BUpateH .
aTa narapatirapi pratiprItimupadarSayanpratyavAdIt--"Arya! ratnAnAmIdfSAnAmanarhAH prAyeRa puruzAH .
tapaHsidDiriyamAryasya devatAprasAdo vA .
ke ca vayamidAnImAtmano'pi kimuta grahaRasya pratyAKyAnasya vA .
darSanAtpraBfti praBUtaguruguRagaRahftena hfdayena paravanto vayam .
saMkalpitamidamAmaraRAdAryopayogAya SarIram .
atra kAmacAro vaH kartavyAnAm' iti .
samatikrAnte ca kiyatyapi kAle gate cEkAvalIvarRanAlApe lokasyAnantaraM labDaviSramBA rAjyaSrIstAmbUlavAhinIM patralatAmAhUyopAMSukimapi sarRamUle SanErAdideSa .
darSitavinayA ca patralatA pArTivaM vyajYApayat--"deva! devI vijYApayati na smarAmyAryasya puraH kadAciduccErvacanamapi .
kuto vijYApanam .
iyaM hi SucAmasahyatAM vyApArayantI hatadEvadattA ca daSA SiTilayati vinayam .
abalAnAM hi prAyaSaH patirapatyaM vAvalambanam .
uBayavikalAnAM tu duHKAnalenDanAyamAnaM prARitamaSAlInatvameva kevalam .
AryAgamanena ca kfto'pi pratihato maraRaprayatnaH .
yataH kAzAyagrahaRAByanujYayAnugfhyatAmayamapuRyaBAjanaM janaH' iti .
janADipastu tadAkarRya tUzRImevAvatizWat .
aTAcAryaH suDIramaByaDAt--"Ayuzmati! Soko hi nAma paryAyaH piSAcasya, rUpAntaramAkzepasya, tAruRyaM tamasaH, viSezaRaM vizasya, anantakaH pretanagaranAyakaH, ayamanirvftiDarmA dahanaH, ayamakzayo rAjayakzmA, ayamalakzmInivAso janArdanaH, ayamapuRyapravfttaH kzapaRakaH, ayamapratiboDo nidrAprakAraH, ayamanalasaDarmA saMnipAtaH, ayamaSivasahacaro vinAyakaH, ayamabuDasevito grahavargaH, ayamayogasamutTo jyotiHprakAraH, ayaM snehAdvAyuprakopaH, mAnasAdagnisaMBavaH, ArdraBAvAdrajaHkzoBaH, rasAdaBiSozaH, rAgAtkAlapariRAmaH .
tadasyAjasrAsrasrAviRo hfdayamahAvraRasya bahaladozAnDakAralabDapraveSaprasarasya prARataskarasya SUnyatAhetormahABUtagrAmaGAtakasya sakalavigrahakzapaRadakzasya dozacakravartinaH kArSyaSvAsapralApopadravabahalasya dorGarogasyAsadgrahasya sakalalokakzayaDUmaketorjIvitApahAradakzasyAkzaRaruceranaBravajragAtasya sPuradanavadyavidyAvidyudvidyotamAnAni gahanagranDagUQagarBagrahaRagamBIrARi BUrikAvyakaTAkaWorARi bahuSAKodvahanabfhanti viduzAmapi hfdayAni nAlaM soQumApAtaM kimuta navamAlikAkusumakomalAnAM sarasabisatantudurbalakamabalAnAM hfdayam .
evaM sati satyavrate! vada kimatra kriyate, katama upAlaByate, kasya pura uccErAkradyante, hfdayadAhi duHKaM vA KyApyate? sarvamakziRo nimolya soQavyamamUQena martyaDarmaRA .
puRyavati! purAtanyaH sTitaya etAHkena Sakyante'nyaTAkartum .
saMsarantyo naktandivaM drAGIyasyo janmajarAmaraRaGawanaGawIyantrarAjirajjavaH sarvapaYcajanAnAm .
paYcamahABUtapaYcakulADizWitAntaHkaraRavyavahAradarSananipuRAH sarvaNkazA vizamA DarmarAjasTitayaH .
kzaRamapi kzamamARA galantyAyuzkalAkalanakuSalA nilaye nilaye kAlanAlikAH .
jagati sarvajantujIvitopahArapAtinI saMcarati Jawiti caRqikA yamAjYA .
rawantyanavaratamaKilaprARiprayARaprakawanapawavaH pretapatipawahAH .
pratidiSaM paryawanti pewakEH prataptalohalohitAkzAH kAlakUwakAntikAlakAyAH kAlapASapARayaH kAlapuruzAH .
pratiBavanaM Bramanti BIzaRakiNkarakaraGawwitayamaGaRwApuwapawuwANkAraBayaNkarAH sarvasattvasaMGasaMharaRAya GorAGAtaGozaRAH .
diSi diSi vahanti bahucitADUmaDUsaritapretapatipatAkApawupatitagfDradfzwayaH SokakftakolAhalakulakuwumbinIvikIrRakeSakalApaSabalaSavaSibikAsahasrasaMNkulAH kilakilAyamAnaSmaSAnaSiviraSivASAvakAH paralokAvasaTapaTikasArTaprasTAnaviSiKA vITayaH .
sakalalokakavalAvalehalampawA bahalA vahaMlihA leQi lohitAcitA citANgArakAlI kAlarAtrijihvA jIvitAni jIvinAm .
tfptamaSikzitA ca BagavataH sarvaBUtaBujo buBukzA mftyoH .
atidrutavAhinI cAnityatAnadI .
kzaRikASca mahABUtagrAmagozWayaH .
rAtrizu BahgurARi pAtrayantrapaYjaradArURi dehinAm .
aSUBaSuBAveSavivaSA viSaravaH SarIranirmARaparamARavaH .
CidurA jIvabanDanapASatantrItantavaH .
sarvamAtmano'nISvaraM viSvaM naSvaram .
evamavaDftya nAtyarTamevArhasi meDAvini mfduni manasi tamasaH prasaraM dAtum .
eko'pi pratisaMKyAnakzaRa ADArIBavati DfteH .
api ca dUragate'pi hi Soke nanvidAnImapekzaRIya evAyaM jyezWaH pitfkalpo BrAtA BavatyA guruH .
itaraTA ko na bahu manyeta kalyARarUpamIdfsaM saMkalpamatraBavatyAH kAzAyagrahaRakftam .
aKilamanojvarapraSamanakAraRaM hi BagavatI pravrajyA .
jyAyaH KalvidaM paramAtmavatAm .
mahABAgastu Binatti manoraTamaDunA .
yadayamAdiSati tadevAnuzWeyam .
yadi BrAteti yadi jyezWa iti yadi vatsa iti yadi guRavAniti yadi rAjeti sarvaTA sTAtavyamasya niyoge' ityuktvA vyaraMsIt .
uparatavacasi ca tasminnijagAda narapatiH--"AryamapahAya ko'nya evamaBidaDyAt .
anaByarTitadEvanirmitA hi vizamavipadavalambanastamBA Bavanto lokasya .
snehArdramUrtayo mohAnDakAraDvaMsinaSca DarmapradIpAH .
kintu praRayapradAnadurlalitA durlaBamapi manoraTamatiprItiraBilazati .
DIrasyApi DArzwyamAropayati hfdayaM laNGitalaGimAtivallaBatvam .
yuktAyuktavicAraSUnyatvAcca SAlInamapi Sikzayanti svArTatfzRAH prAgalByam .
aByarTanAyA rakzanti ca jalaniDaya iva maryAdAmAryAH .
dattameva ca SarIramidamanaByarTitena praTamamevAtiTyAya mAnanIyena BavatA mhayam .
ataH kiYcidarTaye BadantamiyaM naH svasA bAlA ca bahuduHKaKeditA ca sarvakAryAvaDIraRoparoDenApi yAvallAlanIyA nityam .
asmABiSca BrAtfvaDApakAriripukulapralayakaraRodyatasya bAhorviDeyErBUtvA sakalalokapratyakzaM pratijYA kftA .
pUrvAvamAnanABiBavamasahamAnErarpita AtmA kopasya .
ato niyuNktAM kiyantamapi kAlamAtmAnamAryo'pi kArye madIye .
dIyatAmatiTaye SarIramidam .
adyapraBfti yAvadayaM jano laGayati pratijYABAram, ASvAsayati ca tAtavinASaduHKaviklavAH prajAH, tAvadimAmatraBavataH kaTABiSca DarmyABiH, kuSalapratiboDaviDAyiBirupadeSESca dUrApasAritarajoBiH, SIlopaSamadAyinIBiSca deSanABiH, kleSaprahARahetuBUtESca taTAgatErdarSanEH, asmAtpArSvopayAyinImeva pratiboDyamAnAmicCAmi .
iyaM tu grahIzyati mayEva samaM samAptakftyena kAzAyARi .
arTijane ca kimivanAtisfjanti mahAntaH .
suranATamAtmAsTiBirapi yAvatkftArTamakarodDEryodaDirdaDIcaH .
muninATo'pyanapekzitAtmasTitiranukampeti kftvA kfpAvAnAtmAnaM vaWarasattveByaH katikftvo na dattavAn .
ataH paraM Bavanta eva bahutaraM jAnanti--ityuktvA tUzRIM baBUva BUpatiH .
BUyastu baBAze BadantaH--"BavyA na dviruccArayanti vAcam .
cetasA praTamameva pratigrAhitA guRAstAvakAH kAyabalimimAm .
amunA janena upayogastu nirupayogasyAsya laGuni guruRi vA kftye guRavadAyattaH' iti .
aTa taTA tasminnaBinanditapraRaye prIyamARaH pArTivastatra tAmuzitvA viBAvarImuzasi ca vasanAlaNkArAdipradAnaparitozitaM visarjya nirGAtamAcAryeRa saha svasAramAdAya prayARakEH .
katipayEreva kawakamanujAhnavi nivizwa pratyAjagAma .
tatra ca rAjyaSrIprAptivyatikarakaTAM kaTayata eva praRayiByo ravirapi tatAra gaganatalam .
bahalamaDupaNkapiNgalaH paNgajAkara iva saMcukoca cakravAkavallaBo vAsaraH prakIrRaAni navaruDirarasAruRavarRAni lokAlokajUMzi yajUMzIva kupitayAjYavalkyavaktravAntAni nijavapuzi pUzA pApamUzi punarapi saMjahAra jAlakAni rocizAm .
krameRa ca samupohyamAnamAMsalarAgarocizRuruzRASuruzRIzabanDasahajacUqAmaRiriva vfkodarakarapuwotpAwitaH, pratyagraSoRitaSoRANgarAgarOdro drORAyanasya, rudraBikzAdAnaSORqapuramaTanamuktamuRqaSirAnAqiruDirapUraRaSoRitakapilaH kapAlakarpara iva ca pEtAmahaH, pitfvaDaruzitarAmarAgaracitaH pfTuvikawakArtavIryAMsakUwakuwwAkakuWAratuRqatazwaduzwakzatriyakaRWakuhararuDirakulyApraRAlasahasrapUrito hrada iva dUraroDI rODiro BayanigUQakaracaraRamuRqamaRqalAkftirgurugaruqanaKapaYjarAkzepakzapaRakziptakzatajokzito vyasurviBAvasuH kaRWa iva ca loWyamAnaH, naBasyaruRagarBamAMsapiRqa iva ca KaRjimAnamAnItaH, niyatakAlAtipAtadUyamAnadAkzAyaRIkziptaH DAtutawa iva ca sumerorasuravaDABicAracarupacanapiSunaH SoRitavkATakazAyitakukzirativisaMkawaH kawAha iva ca bArhaspatyaH, sadyogalitagajadAnavadehalohitopalepaBIzaRaH muKamaRqalABoga iva mahABEravasya muhUrtamadfSyata .
jalaniDijalapratibimbitaravibimbArAjiBAsvarABrAvalambinI gfhItArdramAMsaBAreva cAbaBAse vAsarAvasAnavelA vetAlaniBA .
jvalatsaMDyArAgarajyamAnajalapravAhaH punariva purARapuruzapIvarorusaMpuwapizwamaDukEwaBaruDirapawalapAwalavapuraBavadaDipatirarRasAm .
samavasite ca saMDyAMsamaye samanantaramaparimitayaSaHpAnatfzitAya muktASElaSilAcazaka iva nijakulakIrtyA, kftayugakaraRodyatAyAdirAjarAjataSAsanamudrAniveSa iva rAjyaSriyA, sakaladvIpajigIzAcalitAya SvetadvIpadUta iva cAyatyA, SvetaBAnurupAnIyata niSayA narendrAyeti Badramom ..


iti SrImahAkavibARaBawwakftO harzacarite'zwama ucCvAsaH
